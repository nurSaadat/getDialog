1. ТАРИХИ САНА ҮРДІСТЕРІ

Тұрсын ҒАБИТОВ

ТАРИХ ФИЛОСОФИЯСЫНЫҢ ҚАЛЫПТАСУЫ ЖӘНЕ ОНЫҢ ҚАЗАҚ ДҮНИЕТАНЫМЫНДАҒЫ ОРНЫ

Қазақ халқының философиялық мұрасында ұлттық тарихи сана үрдістерін жаңғырту ерекше маңыздылыққа ие. Бұрынғы КСРО орнына тәуелсіз жаңа мемлекеттер пайда болып, олар егемен әлеуметтік-экономикалық, мәдени дамудың арнасына түскен уақытта бұл сапалы өзгерістерге лайық тарихи сананы қалыптастыру қажеттігі өз-өзінен түсінікті. Н.Назарбаев Қазақстанның XXI ғасырдағы басты даму жолын белгілеген "Қазақстан-2030" атты стратегиялық бағдарламасында халқымыздың рухани жаңару үрдісінің егемендікпен келген рухани бостандық, ұлттық дүниетаным мен тарихтағы дербес танымдардың қалыптасуы нәтижесінде болғанын атайды. Бұл үрдістерді ары қарай тереңдету тек ұлттық мәдениет аясында ғана жүзеге аса алады және батыстық дайын философиялық үлгілерді қабылдау еліміздің алдында тұрған тарихи мәселелерді шешуге негіз бола алмайды.

Алайда, мәселенің басқа жағынан алғанда, ұлттық тарих философиясын деконструкциялау тек партикулярлық ұстындармен шектеле алмайды және бұл қазақ халқының ғасырлар бойы жинақтаған тарихи тәжірибесіне сай келмейді. Алдымен бұл мәселенің ұрпақтар сабақтастығы мен тарихи санаға тікелей қатысы бар екендігін ескерген жөн. Осы кіріспе мақала кең мәтінінде жадылық тұрғыдан тарихи сананың үш бітімін атап өтуге болады:

1. Адами - өмірбаяндық ес. Әркім өзінің ұрпақтарының жадысында сақталған уақытқа дейін өмір сүре береді. Дәстүрлі қазақ қоғамындағы "Жеті атасын білмеген ұл жетесіз" деген нақыл сөз осыған меңзейді.

2. Шежірелік (генеалогиялық) немесе ауызекі тарихи ес. Бұл формада жеке-дара кісілік естің ауқымы кеңейтілгенімен, мәдени артефакт (тарихи тұлға, оқиға, құндылық т.б.) туралы тарихи білім өз объективтілігінен айырылып қалуы мүмкін. Мысалы, исламға дейін қалыптасқан тарихи шежірелер кейін мұсылмандық арғы тектермен толықтырылды. Өзінің түп негізін пайғамбардан, сахабалардан, жалпы арабтардан бастау беделді болып есептелді.

3. Тарихи ес. Ислам мен христиандықта жазылған сөздің түпнегізі жаратушының адамзатқа берген сыйы деп есептеледі. Жазбаша мәтін тарих сындарынан өтетін мәдени құндылықтардың сақталуының кепілі. "Ырық бітіг" пен "Алтын жарық", Орхон - Енисей жазбалары, "Қорқыт ата кітабы" т.б. осындай функцияны атқарады.

Рухани сана үшін ең үлкен қауіп тарихи есті жоғалту болып табылады. Ш. Айтматов оны "мәңгүрттену" деп атаған. Өркениетті адамзат өзінің мәдени мұраларын қорғауға, мәңгүрттену үрдісіне түсіп кетпеуге үлкен мән береді. Итальяндық Ренессанс адамгершілік мұраттарын нысанға ала отырып, мәдени мұраны қайтадан өркендетуге бағытталды. Тағы бір мысал келтірейік. Қазіргі батыстық баспасөзде Иранда партикуляризм бар деген пікір жиі кездеседі. Алайда бұл елде исламға дейінгі мәдени мұраға деген үлкен қастерлеушілік байқалады. Зәрдеш дініне қатысты храмдар (аташханалар) мемлекет қорғауына алынған, мысалы, Исфаһан қаласында зәрдештік храм еркін жұмыс істеп тұр. Ұлттық мұражайда исламға дейінгі мәдени артефактілер көпшілік назарына ұсынылған. Онда ешкім (біздің кейбір авторлар сияқты) чороастризмді отқа құлдық, ал Фердоусиді "примитивтік" діндерді жырлаған ақын деп қорламайды. Себебі мәдени сабақтастық өркениеттілікке жеткізетін даңғыл жолдардың біріне жатады.

Тағы бір тарихи-мәдени параллельге назар аударайық. Х-ХІІ ғасырларда Орталық Азияда Ислам Ренессансының өзінің шарықтау шегіне жеткенін, "көзқамандардан" басқалардың бәрі аңғара алады. Алайда монғол шапқыншылығынан басталып, түркілердің өзара этникалық тартыстарымен жалғасқан бұл үрдістер, Ш.Уәлихановтың сөздерімен айтқанда, бұрын білім ордаларына, обсерваторияларға, т.б. бай өлкеде кертартпа билеушілер мен дінбасыларына, "зындандар" мен "кенеханаларға" толы иеліктермен аяқталды. Бұл тарихи санадан айырылудың айқын көрінісіне жатады.

Жалпы алғанда, исламият мәдени мұра мен сұқбат мәселесінде үлкен жетістіктерге жеткенінің мысалдары көп. Айталық, белгілі халиф әл-Мамун Бағдат қаласына атақты ғұламалар мен кәсіби аудармашыларды жинақтап, оларға антикалық философияның көрнекті өкілдері еңбектерін араб тіліне аудару туралы өз тілегін жеткізді. Бұл ислам мәдениетінің сол заманда өркендеуінің басты себептерінің бірі болып табылады.

Қазақтың тарих философиясын ғылыми зерттеудің өзектілігі қазіргі озық өркениеттерде жүріп жатқан әмбебап гуманитарландыру үдерістерімен де байланысты. XX ғасырдың басында философ - тарихшы О. Шпенглер батыс тарихы аяқталып, тек техникалық құндылықтарға сүйенген өркениет рухани мәдениетті күйзелтіп жібереді деген еді. Батыс зиялылары К.Ясперс, А. Тойнби, Э. Фромм, И.Хейзинга, Х.Ортега-и-Гассет және т.б. индустриялық қоғам, бұқаралық мәдениет пен әсіре рационалдық енді тарихи дамудың тежеуішіне айналды, сол себепті тарих философиясының түбегейлі жаңа концепциясы алдыңғы қатарға шығу керек деген пікір айтты.

К. Поппер айтқандай, «бәріне ортақ ешбір тарихи заңдылықтар болуы мүмкін емес... Әрбір жаңа ұрпақ тарихты өз еркінше талдау құқына ие. Тіпті, өзінің күнделікті қажеттіліктерін өтеу үшін, белгілі бір мағынада, солай етуге тиіс те! Меніңше, адамзаттың ортақ тарихы жоқ, оның орнына адам өмірінің түрлі қырларымен байланысқан шексіз көптеген тарихтар бар...».

Кеңес дәуіріндегі жетпіс жыл бойы халқымыздың өзіне лайық тарихы тұмшаланып айтылмай келгені, айтылса да саясаттың ыңғайына қарай бұрмаланып, теріс түсіндіріліп келгені белгілі. Шынайы тарихи дамуды түсіндіру амалдары тек қана тап күресімен шектеліп қарабайырландырып жіберілді. Қазақстан мен Орталық Азиядағы көшпелі мәдениет алғашқы қауымдық, жабайылық ретінде қарастырылып, ұлттық тарихтағы мемлекеттік дәстүр жоққа шығарылды. Қоғамдық және мәдени дамудың батыстық үлгіден түбірлі айырмашылықтары ескерілмеді. Қазақстанның Ресейге кіруінің себеп-салдары асыра дәріптелді, оның отаршылдық саясатының тұжырымдары бүркемеленді. Қазақ халқының мәдени тарихына деген нигилистік көзқарас қалыптасты. Тек тәуелсіздік тұсында ғана халық өз тарихы мен тағдырына бет бұруға мүмкіндік алды. Осыған орай отандық тарихты саралап танудың басты бағыттарының біріне қазақ халқының этногенездік, этникалық - саяси және рухани-мәдени тарихының мәселелерін тиянақтап талдау қажеттілігі туындайды.

Дүниежүзілік тарих философиясының батыстық және шығыстық үлгілерінің бар екендігі даусыз мәселеге жатады. Сонда да батыстық тарих философиясын қазақ дүниетанымы тұрғысынан сараптау біршама қиындықтарға ұшырайды. Солардың арасында төмендегідей ой желілеріне басты назар аударғымыз келеді:

1. Тарихи сананың батыстық формалары мен құндылықтары қазір үстемдік танытып, өздерін бірден-бір мүмкін ақиқат деп жариялап келеді.

2. Батыстық тарих философиясы христиандық өркениеттің бүкіләлемдік батыстандыруға деген ұмтылысының өзіндік санасын түйіндейді.

3.. Қазақ және басқа түрік халықтарының тарихи санасы отаршылдық қысым жағдайында қалыптасты.

Осы жағдайларды ескере отырып, қазіргі батыстық тарих философиясының кейбір ой түзілімдеріне назар аударайық.

Тарихи үрдістердің онтологиялық қырларын (тарихтың мәні мен мағынасы, бағыттары, тарих пен табиғат, тарихи прогресс, көне т.б.) зерттейтін арнаулы философиялық ілім -тарих философиясы негізінен Жаңа заманда қалыптасып, толысты. Оның басты өкілдері Дж.Вико, Ш.Монтескье, Ф.Вольтер, И.Гердер, Гегель христиандық сәуегейшілдік формаларын сақтағанымен, тарихи үрдістерге терең философиялық талдау бере білді.

Зерттеудің өзіндік мақсаттарын ескере отырып, батыстық тарихи сананың мынадай үрдістерін топтастырып (типтік ерекшеліктерін жіктеп) көрейік.

Алдымен көзге түсетіні - барлық халықтардың тарихты жеке иеленіп, оны тек өзінікі деп түсінуі. Антик заманындағы бөлінулер: грек-римдік және варварлар, христиандар және "жабайылар", Робинзон мен Жұма, еуропалық саяхатшылар немесе миссионерлер суреттемелеріндегі "қатыгез, топас, жауыз, жануарға жақын аборигендер" - осылардың бәрі тарихтың этноорталықтық тұғырнамаларын қалыптастырды. Сондықтан, барлық адамдық бірлестіктердің тең құндылығы идеясы орнықпай, әмбебапты тарих туралы айту мүмкін емес еді. Басқаша айтқанда, тарихты аңғару үшін адамзаттың өзін ашу керек болды. Әзірше әрбір халық тек өздерін нағыз адам, ал басқаларын жай ғана адамсымақтар деп есептеп келді. Мысалы, жапондықтар XVIII ғасырда португалдықтарды "мысық көзді, тарбиған мұрны бар, қызыл шашты" деп суреттеген. Ресейлік жылнамалардағы қыпшақтардың да "жетісіп тұрғаны" шамалы.

Тарихтың пайда болуы, алғашқы әмбебапты тарихи сана Геродоттан басталатыны белгілі. Гректерден бөтендерді ол дәстүр бойынша "варварлар" деп атағанымен, олардың істері мен қылықтары жөнінде, тіпті қазіргі нәсілшіл батыстық тарихшылардан ол біршама әділ, ерекше қызығушылықпен баяндай бастайды. Іс жүзінде ол дүниежүзілік тарихтың қаһармандарын суреттейді және сол себепті оны кейін Плутарх "патриот емес" деп жазғырады. Алайда қазіргі өркениетті адамзат Геродотты "Тарихтың атасы" деп құрметтейді.

Үлкен әріппен жазылатын "Тарих" тек өткенді баяндап, "қалай болды?" деген сұрақпен шектелмейді. Ол "неге осылай болды?", "соның себептері неде?" сияқты сұрақтарды қояды, ал "біздерден" бөлек "басқалар да" бар және біздің отанымыз - аса үлкен әлемнің тек бір бөлігі ғана дейді.

Тарих философиясы қайнарларының біріне ежелгі Рим жатады. Ертедегі антик тарихшысы, өркениет пен варварлық құндылықтарының арақатынасы мәселесін көтерген Публий Корнелий Тациттің көзқарастары тарихи маңызды сұрақтарға жауап бере алды. "Ертедегі рим тарихшыларының ізденістері дұрыс бағытта болды. Онда азаматтық мұраттарға деген сенімділік, жанұяға деген махаббат сияқты әлеуметтік мәні бар адамзаттық, өнегелік құндылықтар бар, бірақ сонда да адамның ішкі дүниесінен, жан сарайынан бір дабыл сезімі сезілетін секілді" - дейді Тацит. Оның көптеген ойлары әлі күнге дейін өз маңызын жойған жоқ. Қай кезеңде болмасын тек ізгілікті ойға негізделген идея ғана мәңгілік болмақ, ізгіліксіз ой уақытша ғана үстемдік етеді. Оған маркстік ілім мысал бола алады. Социализм тұсындағы марксизм-ленинизм атты тұтас ілімнің бүгінгі күні маңызы шамалы, яғни ол уақытша үстемдік еткен өктем ой ретінде қала берді. Ойымызды жалғастырар болсақ, Тацит әр түрлі халықтардың өмір сүру ерекшеліктерін қарастыра отырып, мынандай жағдайды байқайды: "Гректер тек өздеріне табынады, олар жалқау әрі өз бетімен кеткен,... арабтарда тәртіп жоқ, египеттіктер ырымшыл". Бірақ Тацит Рим экспанциясын қолдады. Б.д.д. II ғасырдың басында Римнің жаулап алу саясатын ақтау шаралары басталған еді. Сол кезеңді Римнің саяси қайраткерлері мен сөз шешендері, Рим жаулап алу соғысын жүргізіп жүрген жоқ, керісінше, мәдениетті, халықтар достығын жариялап жүр деп дәріптеді. Тациттің пікірінен, римдіктердің өркениетті енгізуде "мәдениет, өркениет" идеяларын ұстанып, осы саясатты жүргізіп жүрміз деп дәлелдегенімен, бұл идея немесе "өркениет" теориясы шын мәніндегі өз мағынасын аша алмағанын байқауға болады. Осындай тарихи мәліметтер қатары жоғарыда аталған әр түрлі көзқарастардың қалыптасуына мүмкіншілік туғызды.

Антикалық тарихтың жоғарғы үлгілері Қайта өркендеу гуманистері тарапынан жаңғыртылды, бәрімізге мектеп оқулықтарынан белгілі дүниежүзілік тарихтың антик, ортағасырлық және жаңа замандық кезеңдері бөліп көрсетілді. Егер көне гректер тарихты тоғыз Музалардың бірі - Клионың қамқорлығында болады десе, гуманистерде тарих әдебиеттің бір түрі ретінде есептеледі. XV ғасырда итальяндық Леонардо да Винчи тарихты оқу әдемі мәнер мен жоғары сүйсінуді қалыптастырады деді. Алайда бұл дәуірдің өзінде тарих нәсілшілдік тұғырдан және діни - мифологиялық сана ықпалынан шыға алмады. Мысалы, "қара нәсілді адамдар" өз әкесін балағаттаған Хамның ұрпақтары деген көзқарас сол кездегі озық ел Италияда да кең тарады. Батыста да, Шығыста да тарих тек қайталанбалы шеңбермен жүреді деген дәстүрлі мәдени көзқарас үстемдік етіп келді.

Жаңа заманда тарих философиясы бұрынғыға қарағанда мүлдем басқа әдістемелік негіздерге сүйене бастады. Біріншіден, Ф. Бэконның индуктивтік таным әдістемесі тарихи деректі алдыңғы қатарға шығарды. Мифологиялық санадан өзгеше тарихи сана тек болған, ие болуы мүмкін, нақтылы хроникалық тұрғыдан тіркелген оқиғалар мен құбылыстарды баяндай бастады. Осыдан азаматтық тарих нем генеологиялық шежірелердің басты айырмашылығы қалыптасты.

Жаңа замандағы тарих философиясына енген екінші маңызды ұстаным прогресс идеясы болды. XVIII ғ. неміс философы Г.Лейбниц біз тек ең жақсы әлемде ғана емес, сонымен бірге тұрақты жетілетін және үйлесімді дүниеде өмір сүреміз, ал бұл тарихи қозғалыстың негізгі бағытын көрсетеді деген болатын.

Француз революциясы көсемдерінің бірі Кондорсэ дүниежүзілік тарихты төменнен жоғарыға қарай құрастырылған баспалдақ ретінде суреттеді. Ол тарихи прогресс үшін үш маңызды қағиданы ұсынды: ұлттардың арасындағы теңсіздікті жою, сол халықтың әлеуметтік топтарын бір-біріне жақындату және жетілген адамды қалыптастыру.

Батыстың тарих философиясының қалыптасуында маңызды рөл атқарған факторларға тарихты мифологиясыздандыру жатады. "Тарихтың атасы" Геродотқа қайтадан келсек, онда тарихи қозғалысты құдайлар немесе тағдыр айқындап отыратынын аңғаруға болады. Бүкіл тарихи оқиғалар алдын ала белгіленген құдайылық жоспармен жүріп отырады. "Құдай барлық арамзаларды түбінде жазалайды" және бұл тарихтың мәні мен мағынасына жатады. Екінші жағынан алғанда, құдайлар да адамдар сияқты көрсеқызар, қызғаншақ, өш алушы болып табылады, сондықтан тарих кездейсоқтарға толы".

Тарих философиясының мәдени негіздерін айқындауда Гердердің "Адамзат тарих философиясының идеяларына" деген еңбегі үлкен рөл атқарады. Тарихты рационалдық тұрғыдан түсіндірудің шешуші қадамдарын Гегель өзінің "Тарих философиясы" еңбегінде жасады. Гегель тарихты еркіндіктің санадағы шеруі деп қарастырды. Гегельде тарих -саяси тарих, театр сияқты қарастырылады, нақты айтсақ - ол ұзақ шекспирлік пьеса сияқты, ал көрермендер өздерін осы "ұлы тарихи тұлғалар" немесе абстрактілі адамзаттың сахналық қойылымының кейіпкерлері есебінде елестетеді. Көрермендер өздерінен былай сұрайды: "Мына пьесаны кім жазды?" және "Құдай" деп жауап бергенде, тақуалық жауап алдық деп пайымдайды. Бірақ олар қателеседі. Олардың жауабы - бұл таза құдайға тіл тигізу, өйткені пьесаны Құдай емес, генералдар мен диктаторлардың қадағалауымен тарих профессорлары жазған болатын.

Дж. Макмаридың пайымдауынша, осы заңға сәйкес, саяси тарих сөзсіз "әлемдегі әлеуметтік жалпыға бірдей молшылықты туғызу керек. Адамзат табиғатының іргелі заңы бұзылмауы тиіс... Сол бой ұсынушылар ғана жерге ие болады". Бірақ та мұндай үмітті анықтылыққа ауыстыратын тарихилылық, моральдық футуризмге апаруы керек. Ақырғы нәтиже біздің моральдық таңдауымызға тәуелді болмайтындықтан, біздің жауаптылығымыз туралы алаң болудың ешқандай да қажеттілігі жоқ. "Дана бол және христианшылдықтың негізін салушы не айтса, соны жүрегіңе қабылда, өйткені ол адамзат табиғатының ұлы психологы және тарихтың ұлы пайғамбары. Жеңіске жеткен бой ұсынушыға уақытында қосыла біл әйтпесе, адамзат табиғатының қайсар ғылыми заңына сәйкес бұл биіктерге жетудің ең дұрыс әдісі!" деген сақтандырумен қауіпті ұқсастық алмай ма?'".

«Гегельге дейін де тарихты түсіндіруге тырысқан философтар болды деп жазды С.Кьеркегер. - Олардың әрекетін көрген құдіретті күш тек қана жымиюы мүмкін. Бірақ, бұл философтар адамгершілікті, адал және қадірлі болғандықтан, құдірет күш ашық күлген жоқ. Бірақ, Гегель! Мұнда Гомердің тілі керек. Құдайлар қарқылдап күлді! Мынау жағымсыз кішкентай профессор, қулықпен ақылгөйси, жалпыға да және неге де болса қажеттілікке көзі ашылып, өзінің шарманкесінде барлық тарихты ойнай бастады: Тыңдаңыздар, сіздер, Олимп құдайлары!" Христиандық апологет Гегельді атеист Шопенгауэрдің сынағанына көңіл аударған, Кьеркегор былай жалғастырады: "Шопенгауэрді оқу мені айтып жеткізе алмайтын рақатқа кенелтті. Оның айтқандарының бәрі дұрыс, және мұнда ол - немістердің өздеріне де сол керек - ол германдықта ғана болатын дөрекілік көрсеткен".

Гегельдік тарих философиясындағы әсіре логикашылдық пен провиденциализмнің шектілігі қазіргі классикалық емес философия тарапынан тарих философиясының принципті жаңа концепцияларына ұсынуға түрткі болды. Рационализм мен тарихи редукмионизмді XIX ғасырдың ортасынан бастап "өмір философиясының" принциптері ауыстыра бастады.

Егер батыстық тарих философиясының XX ғ. соңғы ширегінде кең таралған концепцияларына келсек, онда АҚШ пен Англияда басым, тарихты лингвистикалық талдау және қазір бүкіл әлемде кең таралып келе жатқан постмодернизмді атап өтуге болады. Аналитикалық тарих философиясы мен "мета-тарихи талдау" тарихи мәндердің құрылымын айқындауға үлкен мән береді. Тарихи білім мәтін қисынымен анықталуға тиіс. Мәтінде тарихи білім "әңгіме", хабарлау" түрінде объективацияға ұшырайды.

Мәтіннің тарихи шындыққа қатынасы (референция) тек семантикалық кең мәтінмен айқындалады, соңғысының мазмұндық өрісін құрастырады. Бұл жерде феноменология мотивтерінің лингвистикалық талдау кең мәтініне енгізілетінін есте ұстаған жөн. Нақтылы бір әдеби жанр ретіндегі тарихи баяндау "фабуланы енгізу" арқылы мағыналы бола бастайды, оқиғалардың ретсіз жиынтығын жүйелейді. Шынайы суреткер романистке қарағанда, өз шығармашылығын бастай отырып, тарихшы оқиғаның аяғын біледі, деректердің хронологиялық тізбегін мағынамен толтырады. Шынайы тарих философиясы тарихты түсіндірмелі социологияның қолжаулығы болудан да, "рух патшалығы" ретіндегі таза тарихшылдықтан да сақтайды.

Тарихтың жағдайы, белгілі бір дәрежеде, жаратылыстану ғылымының, мысалы, физиканың жағдайына ұқсас. Бірақ та, егер біз "көзқарастың" тарихтағы рөлін оның физикадағы рөлімен салыстырсақ, онда үлкен айырмашылық бар екенін көреміз. Физикада "көзқарас", әдетте, жаңа деректер көмегімен тексеруге болатын, физикалық теория формасында көрінеді. Ал тарихта бұл мәселе соншалықты қарапайым болып көрінбейді.

Басқаша айтқанда, біз, бақыланатын деректермен дәлелдене алатын жаңа болжамдарды, (қандай да бір басқа, теңдей дәрежедегі таптаурын әмбебаптық заңдардың көмегімен) шығара отырып, сол нақты гипотезаларды тексереміз.

Біздің бұндай түсіндірулерде қолданылатын әмбебаптық заңдарға қатысты күмән келтіруіміз өте сирек. Тек қана, қандай да бір жаңа және, әсіресе, біз үшін оғаш (кездейсоқ химиялық реакцияға ұқсас), оқиғаларды бақылаған кезде ғана күмәндануымыз мүмкін. Егер ондай оқиға жаңа гипотезаны жасауға және тексеруге мүмкіндік жасайтын болса, онда ол негізінен қандай да бір қорытындылаушы ғылымның тұрғысынан қызықты болуы мүмкін. Алайда, егер біз нақты оқиғаларға және оны түсіндіруге қызықсақ, онда әдетте, бізге қажетті барлық көптеген әмбебаптық заңдарды сеніп, қабылдаймыз.

Нақты, арнайыланған, оқиғаларға және оларды түсіндіруге қызығатын ғылымдарды, қорытындылаушы ғылымдардан бөлектеп, тарихи ғылымдар деп атауға болады. Тарихқа мұндай көзқарас, тарихты және оның әдістерін зерттейтіндердің көпшілігінің өздерін қандай да болмасын әмбебаптық тарихи заңдылықтар емес, жеке оқиғалар қызықтыратынын, не үшін табанды тұжырымдайтынын түсіндіреді. Тарихтың міндетінің өзі осы жеке оқиғаларды талдау және олардың себептерін түсіндіру болып табылады. Кімдерді заңдылықтар қызықтырса, қорытындылаушы ғылымдарға жүгінуіне болады (мысалы, әлеуметтануға). Біздің көзқарасымызды басшылыққа ала отырып, неге тарихты, әдетте, "өткен оқиғаны қаз-қалпында" сипаттау деп ұғынылатынын оңай түсіндіруге болады. Тарихты бұндай ұғынуда тарихты зерттейтіндердің және қорытындылаушы ғылымдарға қызығатындардың мүдделерінің қарама-қарсылығы айқын көрінеді. Осы позициядан қарағанда, басқа ғылымдардан гөрі тарихта "зерттеу тақырыбының бітпейтіндігі" мәселесімен жиірек кездесетініміз түсінікті де.

Ең алдымен, табиғаттанулық біліммен салыстыра қарастырғанда, тарих философиясының басты мәселесі тарихи білімнің ерекшеліктерін сараптау алдыңғы қатарға шықты. Осының негізінде тарих философиясының түбегейлі ұғымы - "мәдени-тарихи тип" ұғымы түйінделді. Дильтей, Шпенглер және басқалары христиандық провиденциализмге сүйенген бірегей дүниежүзілік тарихи үрдістің биологиялық модельдерін ұсынды. Егер бұрынғы тарихи үрдіс идеясы ақыл-ойдың шексіз прогресіне негізделген болса, тарихи-мәдени шектелген типтер ілімі философиялық иррационалдық концептілерге сүйенді.

Батысеуропалық тарих философиясында гуманистік ойлармен пар антигуманистік, нәсілшілдік, астамшылдық көзқарастар да жалғаса берді. Солардың арасында Ш.А.Гобиноның "Адамдық нәсілдердің теңсіздігі туралы тәжірибе" еңбегін атап өткен жөн. Гегель мен Гердердегі тарихи прогресс идеясын терістей отырып, Гобино өркениеттің басты факторына "нәсіл тазалығы" деген жатады дейді. Оның ойы бойынша, нәсілдердің араласуы өркениеттің құлдырауына әкеп соғады, ал мұның салдарына адамзаттың «азғындауы" және бүкіл әлеуметтік жүйенің қарабайырлануы жатады. Гобино бойынша, қара және сары нәсілдер тек қиратушы факторлар болған және адамзат өркендеуіне оң әсерін тигізген ақ нәсілді 10 өркениетті ғана атап өтуге болады. Гобино тіпті адамзаттың ортақ тарихи түп-тамырларын да бекерге шығарып, қара нәсіл австралопитектерден, сары нәсіл синантроптардан, ал ақ нәсіл кроманьон адамынан тараған дейді.

Әрине, осындай ашық нәсілшілдік пен еуропаорталықтық ұстын батыстың озық ойлы тарихшы философтары санатынан әділ сынға алынды. Батыстағы гуманистік бағыттағы тарих философиясының қалыптасуына үлкен әсер еткен мектеп - тарихтың жаңакантшылдық концепциясы. Оның өкілдері И.Канттың ізімен "Тарихи таным қалай бола алады?" деген сұрақты ашық қояды. Осы мәселе төңірегінде табиғи - ғылым және гуманитарлық білімнің айырмашылығы анық талданады.

Тарихи білімнің мүмкіндігі туралы батыстық тарих философиясында үш басты шешімдерді атап өтуге болады: "өмір философиясы" мен экзистенциализмнің интуитивизмі, экзистенциалдық аналитика мен болмыс герменевтикасы (М.Хайдеггер), тарихи болмыс пен ойлау тепе-теңдігінің жаңа гегельшілдік концепциясы (Кроче, Джинтиле және т.б.). Бұл ілімдер арнаулы талдауды қажет етеді.

Мәдени-тарихи мектеп өз әдіснамасында неміс мәдени антропологиясының бастаушысы В. Дильтейдің (1833-1911) "Рух туралы ғылымдар" пәндерінің бір-бірімен принципиалды сәйкессіздігі туралы тезисіне сүйенеді. Мәдени динамика мен өзгермелікті зерттеу үшін өте жасампаз болған "өмір философиясы" категориясын В.Дильтей ұсынды. (Неокантшылдықта мәдениет өзгермейтін "құндылықтар әлемі" ретінде көрініс табады, онымен В.Дильтей мүлдем келіспейді). Мәдениеттанулық білім үшін келесі маңызды идеяға, В.Дильтейдің "Түсіну - түсіндіру" дихотомиясы жатады: түсіну шындықты интуитивтік игеру, ал түсіндіру – дискурсивті-логикалық амал ретінде қарастырылады.

Француздық "Анналдар мектебі" (Ле Февр, М. Блок, қазіргі олардың ізбасары М.Бродель және т.б.) адамзаттың әлеуметтік - мәдени тарихын зерттеудің жүйелік - үлгілік, типологиялық, кроссмәдени әдістерін пайдаланды. Олардың жетістігіне макротарихи құрылымдар мен оқиғаларды емес, ал "күнделікті тарихтарды" - өмір салттарын, дәстүрлерді, әлем суреттемелерін, ментальдық формаларын зерттеу жатады, этнографтардан ерекше, олар ауыл мәдениетін емес, қалалық тұрғындар мәдениетін зерттейді. Соңғы уақытта "Анналдар мектебі" әлеуметтік ғылымдар әдістеріне көбірек сүйеніп келеді.

"Анналдар" француздық тарихи мектебі қоғам тарихындағы циклдердің сан алуан түрлерін зерттеуге қомақты үлес қосты. Адамзат тарихындағы үш толқын - аграрлық, индустриялы және постиндустриалды - идеясын американдық футуролог Олвин Тоффлер негіздеді.

Орыс тарихшысы Ю.В.Яковецтің пікірінше, тарихи цикл идеясы жаңа емес. Біздің дәуіріміз басталғанға дейінгі рим тарихшысы Полибийдің 40 томдық "Жалпы тарихы" және қытай тарихшысы Сыма Цяньнің "Тарихи жазбалары" қоғам тарихын айналым, циклдік қозғалыс ретінде қарастырды. Үлкен тарихи циклдер идеясын біздің дәуіріміздің басында ортаазиялық тарихшы әл-Бируни ұсынды; бірнеше ғасырдан соң осы идеяны Тунистен шыққан Ибн Халдун жалғастырды. Қайта өрлеу кезеңінде.тарихи үрдістегі цикл идеясын Дж.Вико қарастырды, ал неміс философы әрі тарихшысы Иоганн Гердер XVIII аяғында жазылған «Адамзат тарихының философиясына деген ойлар» еңбегінде тарихтың генетикалық бастамасы мен ғарыштық масштабтағы дәуірлер арасындағы кезеңдік ауытқуларды айрықша зерттеді. XIX ғасырдың екінші жартысында К. Маркс пен Ф. Энгельс тарихи прогресстің түпкі негізі іспеттес қоғамдық - экономикалық формациялардың кезеңдік ауысу идеясының негізін қалады. Локалды өркениеттің мәдени-тарихи типі туралы идеяны 1869 жылдың өзінде-ақ орыс тарихшысы Н.Я.Данилевский ұсынған болатын; бұл идея дами түсіп, 1918 жылы О.Шпенглердің "Еуропаның ақыры" атты кітабында жарияланды.

Біртұтас тарих идеясын және айналмалы тарихи формаларды К. Поппер ерекше маңыздылықпен зерделеді. Бұл пікірді негіздеу үшін, адамдар тарихтың мағынасын сұрағанда меңзеп тұрған, әуелі "тарих" ұғымы жайында айту қажет. Осы кезге дейін мен де 'тарих" туралы ешқандай түсініктің қажеті жоқ деп айтып келдім. Бірақ қазір олай істеуге болмайды, өйткені менің түсіндіргім келетіні, көптеген адамдардың айтып жүрген ұғымындағыдай «тарих», болмайды, және дәл осының өзі менің оның мағынасы жоқ деген тұжырымымның себептерінің бірі болып отыр.

Көптеген адамдар "тарих" терминін қалай пайдаланып жүр? Бұл - Еуропа тарихы деп емес, Еуропа тарихы бойынша кітап туралы айтқандағы "тарих" термині түсінігі. Адамдар осы тарих түсінігімен мектепте де және университетте де танысады. Олар тарих туралы кітаптарды оқиды, олар «дүние жүзі тарихы» немесе «адамзат тарихы» атты кітаптардың не туралы екенін біледі, және тарихқа азды-көпті анықталған деректер легі ретінде қарауға дағдыланады, сондай-ақ осы деректер адамзат тарихын құрайтынына сенеді.

Бірақ та біз, деректер саласының шексіз бай екенін көреміз, сондай-ақ мұнда іріктеу қажет болады. Біздің, өзіміздің қызығушылығымызға сәйкес, біз, мысалы өнердің, тілдің, тамақ ішудің әдет-ғұрыптарының тарихын, немесе тіпті бөртпе сүзектің тарихын жаза алар да едік. Әрине, осындай тарихтың, бәрін қосқандағы ең болмаса біреуі де, адамзат тарихы бола алмайтыны анық. Сондықтан да адамдар адамзат тарихы туралы айтқанда, Египеттің, Вавилонның, Парсының, Македонның және Рим империясының т.б. тарихын, - тіпті біздің кезімізге дейінгі тарих туралы айтады. Басқаша айтқанда, олар адамзат тарихы туралы айтады, бірақ та шындығында олардың негізгі айтқысы келетіні, және мектепте де оқитыны, саяси билік тарихы болып табылады.

К.Поппер айтқандай, адамзаттың бірегей тарихы жоқ, тек адамдар өмірінің әр түрлі жайттарымен байланысқан шексіз көптеген тарихы бар, және олардың арасында - саяси үкімет тарихы. Оны әдетте әлемдік дәрежеге көтереді, бірақ мен, бұл кез келген байсалды адамзат дамуы тұжырымдамасына тіл тигізу деп есептеймін. Мұндай ыңғай, ұрлық, тонау тарихын немесе адамзат тарихын улау сияқты баяндаудан еш артық емес, өйткені саяси билік тарихы басқа емес, халықаралық қылмыс және жаппай өлтіру тарихы сияқты (оларды болдырмауға әрекет етуді қосқандағы). Осындай тарихты мектепте оқытады және онда кейбір атақты баскесерлерді оның батыры етіп көрсетеді.

Шынайы адамзат тарихы сияқты, жалпыға бірдей тарихтың болмайтыны рас па? Әдетте -жоқ. Менің пайымдауымша, дейді К. Поппер, бұл сұраққа әрбір ізгілікті адамның және әсіресе әрбір христианшылдықтың жауабы осылай болуы керек. Шынайы адамзат тарихы, егер ондай болатын болса, барлық адамдардың тарихы болуы керек, ал ол - барлық адамзат үмітінің, күресінің және азабының тарихы, өйткені кез келген адамның басқа адамнан еш артықтығы жоқ. Әрине, мұндай шынайы тарихтың жазылуы мүмкін емес. Біз бірдемеден дерексіздендірілуіміз керек, бір нәрсені жаратпауымыз керек, сұрыптау жасауымыз керек. Сөйтіп барып біз көптеген тарихқа келеміз және олардың арасында -әдетте адамзат тарихы деп жарияланатын, халықаралық қылмыстар мен жаппай өлтіру тарихына келеміз.

Бүгінгі күннің тарих философиясында К.Поппердің рөлі ерекше. Ойшыл бірінші ретте өзінің тоталитаризммен күресінен әйгілі. Тарихта тоталитаристік әдіснама "тарихилылық" деп аталатынмен көрініс табады. Себебі, дейді К. Поппер, тарихилылық - әрі әлеуметтік, әрі саяси, әрі моральдық философия, сондай-ақ біздің өркениетіміз басталған кезден-ақ, оның осындай үлкен әсері болған болатын. Сондықтан да, қоғамның, саясат пен моральдың іргелі мәселелерін талқылап алмай тұрып, оның тарихына түсініктеме беру өте қиынға соғады, оның үстіне, мұндай талқылауда әрқашанда маңызды жеке тұлғалық элемент (оны қатыстыруға бола ма, жоқ па, соған қарамастан) бар болады. Тарихилылық, К. Поппер бойынша, эмпирикалық деректер иен теорияның арақатынасын бұрмалайды. Тіпті, ғылымның өзі жай ғана "жаппай деректер" болып табылмайды. Ол, аздап болса да, деректер жиынтығы болып табылады және сондықтан да, жинақтаушы - зерттеушінің мүддесіне, оның көзқарасына байланысты болады. Ғылымда зерттеушінің көзқарасы ғылыми теориямен негізделеді. Шексіз көп деректерден және олардың аспектілерінен тек зерттеушіге қызықтысы ғана таңдап алынады, өйткені, олар оған бұрыннан азды-көпті таныс, қандайда бір ғылыми теориямен байланысты болады.

Қорытындылаушы ғылымдардың теориясы немесе әмбебаптық заңдары, сол ғылымға төмендегідей мағынада біртұтастық береді, ол әрбір қорытындылаушы ғылымның айналысатын мәселелері шеңберін қалыптастырады, оның мүдделерінің және ғылыми зерттеулерінің, логикалық құрылымының және білімді қалыптастыру әдістерінің түйінін анықтайды. Тарихта мұндай бірегейлеуші теория жоқ, анығырақ, біз дәлелсіз қабылдайтын, көптеген таптуарынды әмбебап заңдар ғана бар. Бұл заңдар ешқандай іс жүзінде ештеңеге жарамайды және зерттеу тақырыбына ешқандай да тәртіп енгізуге қабілетсіз.

Сонымен, тарихи түсіндірмеде қолданылатын әмбебап заңдар, ешқандай да селективті немесе біркелкілеуші ұстанымдардан, тарихқа жалпылай белгілі "көзқарастардан" тұрмайтынын көруге болады. Бірақ та егер тарихты тіпті де қарастырмай-ақ, мысалы, саяси үкімет, экономикалық қатынастар тарихымен, технология немесе математика тарихымен шектеп қойса, онда дүниежүзілік тарихына кейбір көзқарастарды, осы сөздің өте тар мағынасында қалыптауға болады. Мұнда бізге, әдетте, біздің мүддемізді көрсететін, қосымша сұрыптау ұстанымы мен қосымша көзқарас қажет болады. Мұндай ұстанымдардың бірқатары белгілі дәрежеде әмбебаптық заңдармен ұқсас, бұрын өзіміз қабылдаған идеяларда бар. Ондайлар, мысалы, "ұлы адамдардың" мінез-құлқы, "ұлттық мінез", әдептілік немесе экономикалық жағдайлар және т.б. тарих үшін зор маңызы бар дейтін идеялар бола алады.

К.Попперді толғандырған басты сұрақ: тарихтың қандай да болмасын мағынасы бар ма? Ол бұл жерде "мағына" ұғымының мәні мәселесіне терең тоқталмайды, өйткені көптеген адамдар, "тарих мағынасы" туралы немесе "өмірдің мағынасы мен мақсаты" туралы айтқанда оның не екенін өте жақсы түсінетіндіктен, оны өзінен-өзі белгілі нәрсе деп есептейді. "Мағынаның" осындай түсінігін есепке ала отырып, ол қойылған сұраққа былай жауап береді: «Тарихтың мағынасы болмайды».

Сонымен, батыстық тарих философиясы қалыптасуы мен оның мәселелік бағдарларына қысқаша тоқталып өткеннен кейін, қазақ тарих философиясының басты ерекшеліктеріне назар аударайық.

Қазақ тарих философиясы тек көшпелі ауызекі мәдени ареалда қалыптасты деу сыңаржақтылыққа жатады. Қалыптасқан бірыңғай ұлттық тілдің жазба дәстүрі болуы -халық мәдениетінің, өркениетінің дамуындағы алғышарттардың бірі. Тіл - әрбір халықтың ерте кездерден бергі өніп-өсуінің, дамуының, бүкіл болмысының құдіретті көрінісі. Тілдегі әрбір сөздің ар жағында сол халықтың тіршілік - тынысы, салт-санасы, әдет-ғұрпы, наным-сенімі, басынан өткен қилы-қилы заманның белгісі, тарихы тұрады. Демек, оны халық болмысының айнасы деуге әбден болады. Тілсіз тарихи сана жоқ. Тарихи сана кез келген халықтың бүгінгі болмысын, арманын, алдағысын, кешегісін, келешегін бейнелейді. Сондықтан оның қалыптасуы ұзақ уақытты, бірнеше ғасырларды, тіпті мыңжылдықтарды алып жатады. Қазақтың тарихи санасы да солай дамыды. Ол Еуразия құрлығының керіліп жатқан кең даласын мекендеген қыпшақ, қаңлы, үйсін, арғын, алшын, керей, дулат, қоңырат, найман сияқты тегі бір, түбірі туыс ру, тайпалардың рухани дүниесі арқылы қалыптасып, уақыт сынына төтеп берді. Оның електен өтіп, артынша сұрыпталып, сындарлы сапаға ие болуында қыпшақ тілінің айрықша рөлі зор. Осы тілде жазылған ежелгі қазақ жерін жайлаған халыққа, тайпаларға түсінікті жазба мәдениеттің бір нұсқасы XVI ғасырда жарық көрген "Кодекс Куманикус" атты еңбек болды.

Біз "ауызекі мәдениет" деген үйреншікті терминнен бас тартайық деп тұрғанымыз жоқ. Бұл әсіресе кейін өркендеген жыраулық дәстүрдегі тарихи санаға байланысты. Өйткені, жыраулар құбылысы - ауызекі дәстүрдің жемісі. Бұл дәстүр бұрын аңыз, ертегі, эпос тағы сондай дүниелер туғызса, орта ғасыр кезеңінен бастап (мүмкін бұл дәуірдің біздің заманымызға біршама жақындығынан да болар) аса құнды деректер сақтаған далалық ауызекі тарихнама мен ауызекі дәстүрлі әдебиет туғызған. Осы дәстүрдің көрінісі ретінде қазақстандық тарихшы В.П. Юдин Өтеміс қажының "Шынғыснамесін" атап өтеді. Қазақ тарихына қатысты "Даланың ауызша тарихнамасы" мәселесі бұл жерде эвристикалық қызмет атқарады, қолданбалы және теориялық дерек танудағы ресми қабылданған ұстанымдарға қайшы келетініне қарамастан, көшпелілер тарихын зерттеудің бағытын қалыптастырады. В.П. Юдин шығыстық жазба дерек көздерімен ұзақ жылғы жемісті еңбегінің нәтижесінде XIV ғасырдағы қазақ даласының тарихындағы кейбір ақтаңдақтардың (тимуридтік және шайбанидтік жазба деректерде осы дәуірде Шығыс Дешті Қыпшақта тайпа билеушілерінің, кейіннен Жошының 13-баласы Тұқай-Темір ұрпақтарының билікке келуі мүлдем айтылмайды) орнын толтыратын осы жазба деректердегі өзгеше жіктемелік топты бөліп алып шықты. Олардың қатарына тікелей Дешті Қыпшақ көшпелілерінің ауызша тарихи біліміне негізделген шығармалар жатқызылады.

Демек, қазақ халқының тарих философиясы ғасырлар бойы Ұлы дала аймағында қалыптасқан осындай дәстүрлі материалдық және рухани мәдениеттің, синкреттік дүниетаным мен менталдық ерекшеліктердің негізінде қалыптасты. Тарих философиясымен және тарихи зерттеулердің әдістемесімен, деректанумен айналысатын еліміздегі тарихшылар ортағасырлық шығыстық жазба деректерді салыстырмалы -мәтіндік талдау, оларды идеялық - саяси және мәтіндік ерекшеліктері бойынша жіктеу сияқты деректанулық мәселелерге үлкен көңіл қойды. Осының нәтижесінде ортағасырлық қазақ тарихына қатысты жазылған он жеті парсы және түркі деректерін жинақтаған "XV-XVIII ғғ. Қазақ хандығы бойынша материалдар" атты ұжымдық аударма - еңбек жарияланды. Қазақ хандығы дәуірінен мәлімет беретін бұл маңызды жазба ескерткіштер мыналар еді:

1) "Тауарих-и гузидайи нусрат-наме" ("Жеңістер кітабының таңдамалы тарихтары", авторы белгісіз);

2) "Фатх-наме" ("Жеңіс туралы кітап", авторы - Молла Шәді);

3) "Шайбани-наме" ("Шайбан туралы кітап", Камал ад-дин Бинаи);

4) "Зубдат ал-асар" ("Жылнама қаймақтары", АбдАллах Балхи);

5) "Тарих-и Абу-л-хайр-хани" (Әбілқайыр ханның тарихы", Масуд бен Усман Кухистани);

6) "Бадаи ал-вакаи" ("Таңғажайып оқиғалар", Зайн ад-Дин Васифи);

7) "Тарих-и Рашиди" ("Рәшидтің тарихы", Мырза Мұхаммед Хайдар Дулати);

8) "Тазкира-йи Ходжа Мұхаммад Шариф" ("Қожа Мұхаммед Шәріптің тұрмысы", авторы өзі);

9) "Шараф-наме-йи шахи" ("Шахтың даңқты кітабы", Хафиз Таныш);

10) "Сығанақтан шыққан грамоталар";

11) "Бахр ал-асрар фи минакиб ал-ахйиар" ("Ізгі кісілердің биік қасиеттері құпиясының шалқар көлі", Махмұд бен Әмір Уәли);

12) "Тарих-и Шах Махмұд бен Мирза Фазыл Чорас" ("Шах Махмұд бен Мырза Фазыл шорастың тарихы", авторы өзі);

13) "Тарих-и Қыпшақи" ("Қыпшақ тарихы", авторы Қыпшақхан деген атпен белгілі Қожамқұли-бек Балхи);

14) "Тарих-и Қашғар" ("Қашқар тарихы", авторы белгісіз);

15) "Ислам-наме" ("Ислам кітабы", авторы Шаир Ахун деген лақап атпен белгілі Молла Әбд-әл Әлім);

16) "Фирдаус әл-икбал" ("Бақыттың жұмақ бағы", Шир - Мұхаммед бен Әмір Ауаз-бий мираб, лақап аты - Myнис);

17) "Тарих-и амнийа" ("Аманшылық тарихы", Молла Мұса бен Молла Иса-қожа Сайрами).

Қазақ хандығы мен қазақ халқының саяси тарихынан, шаруашылық және әлеуметтік-мәдени өмірінен хабар беретін бұл жинаққа енбей қалған маңызды жазба деректер қатарына Захир ад-Дин Бабырдың "Бабырнамасын", ФазлАллах ибн Рузбихан Исфаханидің "Михман-наме-йи Бұхара" ("Бұхар қонағының жазбасы") еңбегін, Құрбанғали Халидидің "Тауарих-и Хамсасын" және т.б. жатқызуға болады.

Қазақстандық тарихшылар ауызша тарихнаманы қоғамдық құбылыс ретіндегі жалпы тарихнаманың дамуындағы әмбебап кезеңдік - типологиялық феномен түрінде қарастыра отырып, оның жазба тарихнамамен ұқсастықтарымен қатар қайталанбас ерекшеліктері бар екендігіне назар аударады. Демек, ауызша тарихнаманы зерттеп - үйрену өзінің пәні мен әдістемесі жағынан жазба тарихнаманы зерттеуден айрықшаланатынын білдіреді. Сондықтан да біздің ғалымдар ауызша тарихнаманың мәліметтерін жинақтау, жүйелеу, жіктеу, талдау және тарихи зерттеулерде қолдану принциптерін даярлау міндеттерін шешу жүктелетін деректанулық сипаттағы өзгеше тарихи көмекші пәнді ашуды ұсынады. Осылайша мәдениеттің ұмыт қалған осы бір ерекше саласын тірілтіп, оны қалыптастырушы көшпелі халықтардың ұрпақтарына қайтарып ұсынуға болар еді. Бұл, әрине, тарихи сананы қалыптастыруды қажет етіп отырған қазақ халқының тарихи жадын қайта түлетіп қана қоймай, оның тарих философиясын қалыптастырудың әдістемесін де шешуге ықпалын тигізері сөзсіз.

ШЫҢҒЫСНАМЕ

Өтеміс - қажы ибн Маулана

МҰХАММЕД ДОСТЫ

КІРІСПЕ

Мейірімді де қайырымды Аллаһтың атымен! Барлық Ғаламды және Адамды жоқтан бар жасап, бейболмыстан өмірге әкелген және "Кәрі сөздегі" Оның мынадай аятында: "Және сенің Жаратушың періштелерге былай деді: "Мен жерде уәкілімді бекітемін", - деп айтылғанындай, [оны] жер бетінің уәкілі және періштелердің табынатын нысанына айналдырып, Адам үшін білімді барлық жаратылыстың алдында сүйікті және қадірлі іс еткен құдіретті әміршімізге сарқылмас мадақ және шексіз даңқ тілейміз. Сен нақсың және бүкіл әлемді бейболмыстан жаратқан хақсың. Сен барлығының күнәсін жасырушысың әрі жасампазсың.

Және өзінің бір және бар екенін хабарлау үшін, [өз] жарлығын жүргізу үшін Ол Адам ұлдарының кейбірін пайғамбар мен әулие етті.

Ал тағы бір топты Ол адамдар арасында хақ жолымен төрелік жасап, екіжүзділікке бет бұрмас үшін және [адамдардың] бір-біріне әділетсіздік пен зорлық-зомбылық жасауына мүмкіндік бермеу үшін патша мен хәкім етті, [өйткені] Аллаһ таһала айтқан: "Біз сені жер бетіне уәкіл еттік, адамдар арасында әділ төрелік ет және нәпсіге ерме, әйтпесе ол сені Аллаһтың жолынан тайдырады". Бұл - аят.

Аллаһ таһаланың: "Сен болмасаң, Мен аспан мен өзендерді жаратпас едім. Сен екі әлемнің де шырағданысың. Бұл дүниені де ана дүниені де саған деген махаббаттан жараттым", - деп айтқанындай, ізгі текті тұлғасы мен шапағат - нұры Ғалам мен Адамның жаратылысының мақсаты болған, Аллаһтың Мәңгі қалаулы әрі сүйікті елшісі болған Мұхаммедке - с.ғ.с. - деген, сондай-ақ Аллаһ таһаланың: "Менің ізбасарларым жұлдыздар сияқты, өйткені олар сендерді жетелейді және бағыттайды", - дегені тәрізді әрқайсысы хаққа жету жолында дәлелдің жұлдызы әрі жарықтың нұры болған оның үрім-бұтағы мен жеке ізбасарларына және басқа да мұхаджирлерге1, ансарларға2, табияндарға3 және ізгі тақуаларға ақырет күніне дейін мүбәрәк тілектер мен құдіреті күштінің батасы бола берсін.

Аллаһ таһаланы мадақтап, Оның елшісін мақтап болғаннан кейін, ақыл-ой иелеріне мағлұм болғай, мен пақыр бейбақ Өтемісқажы ибн Маулана Мұхаммед Досты марқұм, билеуші, хазіреті и. а и Йәдгәр-ханның4 [ұлының] ханзадасының бұрынғы бағыныштылары мен қадым (көне) қызметкерлерінің отбасының бірінен едім. Ол заманда мен хазіреті ұлы сұлтан әрі кең пейілді ханның, жаратушы иенің жомарттығымен жан тыныштығында болған Әбу-л мәнсүр Ел-Барс-батыр-ханның5 - Аллаһ оның топырағын торқа қылып, жанын жәннатта етсін - қызметінде болдым. Сосын бұлар Шыңғыс ханның немерелері болғандықтан және мен де бұл пулсттің шапағатын керіп өскендіктен шәрмәнде болып, Шыңғыс хан ұлдарынан сол Дешті[-і Қыпшақ]6 уәләятында кім хан болғаннан соң кім хан болғанын және одан соң не уақытқа дейін не тәртіппен кімдер хан болып келді және олардың арасында не түрлі соғыстар мен не түрлі қақтығыстар болды -осылардың баршасын тиісінше білсем деп тілеген едім. Тарихтарды көп көрдім, бұлардың біразының аттары танымал болғанымен, [оларда] не іспен, не мәніспен бұлардың хан болғандары белгісіз болып қалған және көбісінің аттары да ескерілмепті. Менде осы ахуалдарды жетік білсем деген ниет болғандықтан, кім пәлен деген кісі қары сөзді жақсы біледі десе, әлбетте соған барып, тәптіштеп сұрап, әрі ақыл таразысына салып, [олардың айтқандарының] мақұлын қаперіме алып, мақұл емесін бейтарап қылар едім. Содан болар, әр мәжілісте бұрынғы патшалар туралы сөз қозғалып, мүшкіл тығырыққа тірелгенде, біз пақырға келіп, тәптіштеп сұрап ақиқатын білетін болды. Мен де сөйтіп танымал болдым.

Бұл заманда хазіреті әлі хан, мемлекеттің панасы, Аллаһтың көлеңкесі, әрбір күні майдан даласында Сыр дариясынша7 төгілетін сұлтандардың панасы Рүстеми Дастан сияқты ерлік майданының Рүстемі және халифат тағының құсрауы, соғыс даласының арыстаны және дін сұлтандарының жетекшісі Еш - сұлтан - заты жомарттық пен кеңпейілділіктің қойнауы және игі істердің бұлағы болған осы асыл адам тірі тұрғанда жәһан бейбіт болғай - Аллаһ таһала оның патшалығын мәңгі етіп, хандығының салтанатын берсін - Жошы хан8 оғландарының ақпараттары мен хикаяттарын, бір тәртіппен кімнен кейін кім хан болғанын және осы уақытқа дейін не іспен, не мәніспен араларында не түрлі соғыстар мен не түрлі қақтығыстар болғанын, баршасын мәлім қылып, қаперінде сақтауға аса құштар болып, сол себепті мен бейбақ пақырды шақыртып алып, мейірімділік пен қайырымдылық көрсетіп, осы ахуалдар мен жағдайларды сұрап еді. Бұл хикаяттар көп еді, құлақпен естігенмен, игере алмайтындарын көрді. Ақыры өкім қылды: "Маған бұл хикаяттарды кітап қылып беріңіз", - деді. Мен пақыр оларға бағынышты болғандықтан өкімдерін өзге қыла алмай, еріксіз осы әмір - хатты ықтияр қылдым, мәжбүрлік күнәһарлық емес қой.

Бір сөзбен айтқанда, бұл мағлұматтың мақсаты былай, бұл нұсқаны оқыған не есіткен әулиелер, үлкен-кіші жарандар [біле жүрсін], осы нұсқаға енген бұл сөздер, бұл хикаят, еш дәптерде, еш тарихта жоқ. Баршасын мен ел аузынан жинадым. Құлақпен есіткен сөздің көбірегінің жалған дейтіні белгілі. Егер кенет қатесі не шаласы болса, шаласын шығарып, қатесін рас қылар. Тағы да [мен] пақырдың бұл ісін мойындайтын болса, ол Аллаһтың алдында жойылмас. Аллаһ қайырымдылардың марапатын жоймайды.

[Бірінші тарау]

ШЫҢҒЫС ХАН ТУРАЛЫ БАЯННЫҢ БАСТАЛУЫ

Шыңғыс хан уәлаяттарды9 иеленген тұста, [оның] бір тарапы - Бағдат және бір тарапы -Үндістан, ал тағы бір тарапы Дешті Қыпшақ [пен] Еділ10 дариясы еді. Ол бұл уәлаяттарды өзінің төрт - бес ұлына үлестіріп берді. Ирак уәлаятын Құлағу ханға11 берді. Үгедей ханды өз уәлаятында қалдырды, Төле ханды өз қасында ұстап еді, Шағатай ханға Бұқара мен Самарқан12, Қорасан13 мен Қисар14 уәлаяттарын берді.

Жошы хан оның барша ұлдарынан үлкенірек еді. [Шыңғыс хан] оған Дешті Қыпшақ уәлаятын бұйырып, үлкен әскер қосып жіберді. "Аттарыңа жем болсын", - деп Хорезм уәлаятын да берді.

Сосын Жошы хан Дешті Қыпшақ уәләятына аса құштар болып, [сол кездері] аты мәшһүр Ұлы тауға15 жетті. Бір күні тау арасында m аң аулауға шығып еді. Бір топ марал - киіктер жолықты. Оларды қуалап атып жүргенде [ол] аттан жығылып, мойнын үзіп опат болды.

[Екінші тарау]

ЕЖЕН ХАН [МЕН] САЙЫН ХАН

Ежен хан [мен] Сайын ханның аттары мәшһүр еді. Олар [оның әйелі] Туралы хан қызынан туған еді. Және он жеті ұл өзге әйелдерінен болып еді. Бұл Ежен мен Сайын хандықты бір-біріне мұрағат қылды. Сайын хан кішірек болатын. Ол ағасы Еженге айтты: "Әкем орнына ағам сенсің. Демек маған да әкесің. Жат жұртқа16 бара жатырмыз. Хан бол", - деді. Ежен айтты: "Менің сенен жасым үлкен екені рас. Бірақ біздің әкеміз сені ерекше сүйіп, еркелетіп өсіріп еді. Осы шаққа дейін сенің еркелігіңді көтеріп, базыналарыңа көніп келдім. Егер де хан болсам бұрынғы . ерекшеліктеріңді көтере алмайтындаймын. Тағы арамызда ұрыс-керіс болар. Сен - ақ хан болғын. Сенің хандығыңа мен шыдармын. Бірақ менің хандығыма сен шыдамассың", - деді. "Ол не деген сөз болар? Жасақ17 бойынша ағам тұрғанда, мен қалайша хан болғанмын", - деп ағасына көп уәж айтты. Еш қабыл қылмаған соң [Сайын] айтты: "Болмаса бір іс қылалық. Ұлы бабамыз Шыңғыс ханның қасына барайық. Мен де өз сөзімді арыз қылайын, сіз де өз сөзіңізді арыз қылыңыз. Бабамыздың жарлығы қандай болса, соған көнелік", - деп еді, [Ежен хан] бұл сөзді мақұл көріп қабыл қылды. Бір анадан туған екі ұл мен өзге анадан туған он жеті ұлдың баршасы қосылып, Ұлы ханға көрініске18 барды. Бұлар [өз ағаларының] ханның қызметіне келіп кіріскен кезде хан бұларға үш орда19 тікті. Алтын босағалы ақ орданы Сайын ханға салды, күміс босағалы көк орданы Еженге салдырды, болат босағалы боз орданы Шәйбанға20 салды. Бәсе.

Үш жағынан Шәйбан ұлдары Тоқтамыс хан21 мен Темір - Құтлы22 және Орыс хан23 ұлдарының алдында тәкаппарланып мақтанатын: "Біз сіздерден артық тұрамыз", - деп. Оның бірі осы орда болатын. Олар айтады: "Атамыз Жошы хан өлгеннен соң ұлы бабамыз Шыңғыс ханның қасына біздің әкелеріміз барғанда, I Шыңғыс хан] Ежен менен Сайыннан соң біздің атамыз Шәйбан ханға үй тіктірді. Сіздердің аталарыңызға телеген [арба] да салған жоқ", - дейтін. Тағы екіншіден олар былай дейді: "Өзбек хан24 қаһар қылып, Қият Исатайға құрмет көрсетіп барша оғландарды ел - күндерімен бірге қосын25 қылып берсе, ол тағы бізге ізет пен құрмет көрсетіп: "Қылыш шапқан, жұрт ашқан Ер-Шәйбанның оғландары ғой", - деп екі баулы елді26 бізге берді: бірі - қарлық, бірі - бүйрек болатын. Ол осы екі елді алып Сайын ханнан бұйырған жұртымызда өз алдымызға қойып еді. Біз баяғы Жір-Құтлының27 кесенесіне тас кірпіш қойғанда және оның ұлы Теңіз-Бұғаның28 есігінің алдында қорланып, етегіне жүгінгенде олардың [басқа оғландардың] арасында біз жоқ тұғынбыз", - дейтін. Сайын ханның ұлдары Бердібек ханда29 [тұсында] тәмам болған кезде, Жәнібек ханның анасы Тай-Дуалы-бегім: "енді жұрт пен хандық Шәйбан хан ұлдарына өтеді", - деп Маңғытай30 ұлы Қызыр ханды шақыртып алып, Сарай31 уәләятына хан қылды. Сайын хан оғландарынан соң ол ханның тағындағы хандық бізге көшкен дейтін [олар]. Осы әңгіме бұл жерде тақырыпқа сай айтылды.

Енді алдыңғы аңыздың басына қайта келдік. Шыңғыс хан өз оғландарына орда салдырған кезде, ол кешкілік сүйсін - қоналғыға32 есеп жасап, ертесіне көрініс берді. Он екі қоры түзілді және бектері де ретімен отырды. Салтанатты жағдайда ас-тағам желініп болған соң, Сайын хан қайтып тізе бүгіп, былай деді: "Әкеміз өлгенмен, қашанда [оның] орнына әкем сен. Жат жұртқа бара жатырмыз [ғой], хан болғын", - дедім. Ол [Ежен хан] қабыл қылмады. Не себептен қабыл қылмағанын біле алмадым. Осы арызымды сізге айтайын деп келдім", - деді. [Шыңғыс] хан айтты: "Сайын жасақлы сөз айтып тұр. Не үшін қабыл қылмадың?" - деді. Сонда Ежен де жүгініп былай деді: "Иә, хан ием! Жасым үлкен екені рас. Бірақ біздің әкеміз оны өте жақсы көріп, ерке қылып өсіріп еді. Осы шаққа дейін мен оған бағынып келген едім. Ол [болса] маған бағынбайтын. [Ал] егер хан болсам, мен бұрынғыдай оған бағына алмаймын. Арамызда күнә мен реніш болады. Сіздің көзіңізге жаман көрінермін деп, сол себепті қабыл қылмадым. Енді ол - ақ хан болсын. Мен оның хандығына шыдармын", деп еді, ханның бұл сөздерге көңілі бұзылып, ұлы Жошы хан есіне түсіп, көздеріне жас алып, екеуіне тағы да көп дуа - алғыстар айтып былай деді: "Таңертең бектерменен кеңесіп, сіздерге жауабын берерміз", - деді. Таңертең бектермен кеңес қылып, хан жасағына сәйкес, Еділ дариясындағы уәлаяттармен бірге оң қолды (қанатты, Б.С.) Сайын ханға берді, [ал] Сыр дариясы бойындағы уәлаяттарымен қоса сол қолды (қанатты) Еженге берді. Бәсе. көрінісінен қайтып, хан тағайындаған уәлаяттарына келгеннен кейін, Сайын хан Еділ дариясы бойына жетісімен әскер жарақтап Орыс уәлаятының шаһары Мәскеуге жүрді.

Былай деп айтады. Сол жорықта ол Шәйбан ханға отыз мың кісі қосын қарауыл берді, өзі соңынан жүрді. [Шәйбан хан] үшкүндік жерде ілгері жүрді. Мәскеу патшасы хабар алып, жүз елу мың кісімен қарсы шықты. Мәскеу патшасы қарсы келе жатыр деген хабарды бұлар да алды. Шәйбан хан: "Бұлардың үстінен тиемін", - деп айтты. Бектер қанша қарсы болғанымен қабыл қылмады. [Негізгі күштен] үш күндік жерден ұрыс салып, бейхабар жатқан жау әскерінің ішіне еніп кірді. Орыс патшасы қарсы тұра алмай, ол ұсталды. [Оның] әскерінің өлтіргенін өлтіріп, қалғанын тұтқынға алды. Содан түскен мал мен мүліктің, қару мен жарақтың еш саны да, есебі де болмады. Бірақ Шәйбан мынадай өкім шығарды: "Әр кісі қолына түскен мал немесе жарақтың бірде-бірін иеленіп қалмасын, баршасын алып келсін". Аңыз айтады. Әр нәрсені бір жерге үйді: бұл үйінділердің саны жоқ еді.

Екі күннен кейін Сайын хан келді, бұл жеңісті көрді. Түскен мал - жарақтың баршасын оған әкелді. Ол өте хош халде болып, ІІІәйбан ханды көп мақтады. Сосын [Сайын хан] көріністер ұйымдастырып, Шәйбан ханға көп түрлі алғыс - баталарын білдіріп, сойырғалдар (таралғы) берді. [Ол] түскен мал мен мүліктің барлығын Шәйбан ханға тарту етті, [ал ол] оның барлығын әскеріне таратып берді. Ертесіне көшіп Мәскеу уәлаятына барып кірді. Бірнеше ай онда болып, уәлаяттың ішкі істерін реттеп, мал – харажын33 қабыл қылдырып, дәруға34 мен әкімдерді35 қойып, жеңіспен және абыроймен өз уәлаяттарына қайтты.

Сөйтсе, бұлар қайтып келем дегенше, Ежен ханның нөкерлері36 өз иелеріне қарсы көтеріліп, Ежен ханды барлық оғландарымен қоса өлтіріп жіберіпті. Бұл хабар Сайын ханға жетті, ол терең қайғыға батты. Үйіне түсіп, ас бергеннен соң, әскер жарақтап, бұл жауға қарай жорыққа шықты. Бұлар болса қарсы тұра алмай, олардың күштілері қашып кетті. Өзге ел - тайпаның барлығын көшіріп әкеліп өз еліне қосты және әр аймақты бір бекке қосын ретінде берді. Осы шаққа дейін бүлікшілдерді қылышпен қыру сол себептен қалған.

Сайын хан [барлық] осы уәлаяттарды және елдерді басып алғаннан кейін, өзінің барша қарындастарына (туысқандарына, Б.С.) бұл ел - күндерді беріп, жер мен жұрт белгіледі. Бірақ Шәйбан ханға ел - тайпа берер, уәлаяттар берер шақта бектерімен кеңесіп еді, оның бектері айтты: "Бұл кісі өте ұлы істер істеді. Қазір оның көңілі өсіп тұр. Оған ел - тайпа, уәлаят беріп өз қасыңда сақтағаның болмайды. Жақында [өзіңнің берген] отыз мың адамыңа тағы да әскер қосып, ол кісіні бағынбаған уәлаяттарға жібергін. Ол бағындырған әр уәлаят, мейлі соныкі болсын", - деді. Бұл сөздер [Сайын]ханға ұнады, ол өзінің бөлген отыз мың кісісіне және он мың қыйат пен йұрылдайларды қосып, [оны] Қырым37 мен Каффа38 уәлаяттарына жұмсап жіберді.

[Үшінші тарау]

ШӘЙБАН ХАН ТУРАЛЫ БАЯННЫҢ БАСТАЛУЫ

Шәйбан хан көптеген ғажайып және таңқаларлық істерді жасады. Соның ішінен бір ісін біз осы қысқаша шығармада еске түсірдік. Мынау оның бір ісі еді.

Қырым уәләятында Қырық-Жер39 деген қара тастан салынған мықты қала бар еді, оның беріктігі мен алынбастығы әлемге мәшһүр болатын. Бірнеше жыл [Шәйбан хан] оны қоршап ұрыс салғанымен, басып ала алмады. Ақыры өкім қылды: "Ақшамнан (кештен, Б.С.) соң таң атқанға дейін дыбыс шығаратын әр нәрсені бір-біріне соғыңдар!" [Оның адамдары осындай заттарды] екі қолдарына алып, бір-біріне соғыстырып ура бастады. Бірі бақыр қазандарды, екіншісі табақтар мен кеселерді ура бастады. Қолдың (әскердің, Б.С.) ішінде салдыр-күлдір шудың [күштілігі] соншалық, жер-көк сілкініп, құлақтар бітеліп қалды. Қала халайықтары әрі - сәрі, аң-таң болып, "не хәл болды", - деп сабылып жүгірді. Сол түні салдыр-күлдір таң атқанша тынбады. Қала халқы да жатып үйықтай алмады. Таң атқанда [қаланы қоршаушылар] шуды доғарды. Және ақшам түскен кезде олар бұрынғы тарсыл - гүрсілін қайта бастады. Тағы бір апта - он күнге дейін істегендері осы болды. Қала халайықтары ұйқысыздықтан әбден қалжырады. Күндердің күнінде "егер олар бір іс қылса, [осыған дейін] қылар еді. Сірә, бұлардың осы айларда немесе күндерде өткізетін бір рәсімі не бір әдеті бар шығар", деп тынышталды. Бұлардың тынышталғанын білгенде Шәйбан хан әскерін шығарды. Бұл қамал жалаң жартастың үстінде тұрған деп айтатын. Бұл түні тарсыл - гүрсілді [әдеттегіден де] күшейте түсті. Қамалдың астынан төрт жағынан үңгір қазды. Таң атқанға дейін бір кісі сыярлықтай жол салып қойды.

Қоршаудағылар тарсыл - гүрсілдің даусынан қайланың үнін ести алмады және үңгірден мүлдем хабарлары болмады. Үңгір даяр болғанда [әскер қаланың] дарбазасына (қақпасына, Б.С) ұрыс салды. Қоршаудағылар қақпаға жүгіріп келді. Баһадүрлердің бір мүңгірлерде дайын болып тұрды, олар үңгірден қалаға шығып, оны басып алды. Біз бұл қаланы көрген жолаушылардан сұрағанымызда олар сол жер асты жолының іздері әлі күнге дейін сақталғанын айтты.

Содан кейін [Шәйбан хан] Ұлақ уәлаятының үстіне жүріп, оны жеңіп алды. Онан кейін Қорал уәлаятына жорыққа шықты. Қорал өте үлкен уәлаят еді. Ол үшін көп ұрыстар болды. Ақырында Қоралды бағындырып, оны астана етті. Сол жерде опат болды. Қазір де онда Қорал патшасының әулеттері тұрады. Шайх-Ахмад- хан бірнеше жыл сонда тұтқын болып, одан саламат шығып, өз уәләяты Қажы-Тарханға40 келді. Ол айтады екен: "Біздің өзбек халқында қанша омақты ел болса, соның баршасы сонда тұрып жатыр. Олар Шәйбан ханмен бірге кетіп, сонда қалып қойған", - деп. Бәсе.

Міне, Шәйбан хан туралы хикаятты тәмам қылдық, Сайын хан хикаятына тағы келдік. Сайын хан Дешті [Қыпшақ] уәләятында ұлы патша болды, нешеме жылдар дәулет - салтанатымен патшалық құрды. Ол ажал жетіп, дүниеден өткенде оның екі ұлы бар еді: бірінің аты Сары-Тақ41; бірінің аты Туған42 еді. Сары - Тақ оның өзінен бұрын сегіз жаста өліп еді. Туған да жастай [әкесіз] қалды. Бектер келісіммен Құлағу ханға елші жіберді, қылышсыз қынап, жағасыз көйлек жіберді, яғни патшалары жоқ ел қалды, ерлері жоқ әйелдері қалды. Құлағу хан бұл хабарды есіткенде, аттанып Шірбән43 уәлаятына келді, үлкен әскермен жарағын қылып қосын жіберді. Бұл әскер жақындай берсін, [ал] біз бекерге хан44 [туралы әңгімеге] келдік - оған Алланың рахматы мен шапағаты жаусын!

[Төртінші тарау]

БЕРКЕ ХАН ТУРАЛЫ БАЯННЫҢ БАСТАЛУЫ

Аталған [Берке ханның] - оған Алланың рақымы түссін - аты мәлім болатын. Ол анасынан туғаннан бері мұсылман еді. Ол дүниеге келгенде өз анасының сүтін де, тағы өзге кәфір-әйелдердің де сүтін ембеді. Сол себепті оны тәуіптер мен білгірлерге көрсетті. Олар айтты: "Бұл - мұсылман. Мұсылмандар кәфір-әйелдердің сүтін ембейді", - деді, сондықтан бір мұсылман әйелді тауып әкелді. [Ол] оның сүтін еме бастады.

Бұл уақыттан бірнеше жылдан соң оның әкесі Жошы хан өлді, ол кәфірлер арасында жүре алмағандықтан Сығанақ45 шаһарына келіп еді. Ол [осы] уәләятқа келген кезде хазіреті құтб әл-уқтаб Шайх Нәжм ад-Дин Күбрәнің46 халифтерінің бірі болған Шайх ал-Әлам Шайх Сайф ад-Дин Бахарзидің47 таза мақтаулы қасиеттерін естіп, құштарлық ниетпен және махаббатпен оған қызметке келіп, бірнеше жылдар бойы әулиелердің [рухани] кемелдігінің ең жоғары деңгейін игеруге бар ынтасымен ұмтылды. Сайын ханның өліп, бектердің келісімімен Құлағу ханға елші жіберілгенде, ол осы шейхтің қызметінде тұрып еді.

Бір күні хазірет шейх Берке ханға былай деді: "Әй перзентім! Құдай таһаланың әмірі сондай болды, сен барып әкелеріңнің жұртында патшалық қылғын!", - деді. [Ол айтты]: "Сіздің қызметіңізде қалайын. Тағы бұл дүниенің патшалығына барып, оның машақатын өзіме салармын". [Сонда] шейх айтты: "Дүрбелеңге де түсерсің, оның машақатын да тартарсың, бірақ құдай таһаланың тағдырына шара жоқ қой", - деп еді, аталмыш хан мәжбүрліктен және шарасыздықтан қабыл қылды. Бірнеше күн жарақтанып, жолға шықты. Хазірет шейх Бұқарадан Қара-Көлге48 дейін ұзатып салды. Хан шейхтың шылбырынан жетелеп жаяу келді. Қара-Көлден шейх бата беріп, кері қайтты. Хан Дешт уәлаятына жол тартты.

Қажы-Тархан уәләятында өз дәулетімен мәшһүр болған Қажы Нияз деген кісі бар еді, сол айтатын: "Хазіреті хан Қара-Көлден сегіз кісі болып шығып, Дешт уәләятына бет алды. Сол сегіз кісінің әрбірі кейін мың үйдің бабасына айналады". Сонан хан - [Алланың] рахметі жаусын - Қара-Көлден шығып Үргенішке49 келді, Үргеніштен Сарайшыққа50 жол тартты. Аңыздар айтады. Сарайшыққа барамын дегенше [оның маңында] бес жүз кісі жиналды. Сарайшықтан өтіп, Еділ дариясының жағасына жеткенде мың бес жүз кісі болды. Олар Еділ дариясының жағасына жеткенде, Құлағу хан зор әскермен Құлызым51 дариясын жағалап келе жатыр деген хабар тиді. Мұның [Берке ханның маңындағы] әскер қорқып кетті және баршасы жиылып ханға: "Құлағу - ұлы патша. Әскері бар. Біз аз кісі ғанамыз. Оған қарсы шығып соғысқанымыз дұрыс кеңес болмағай", - деді. Ол кезде ханның өзінде қапсыз бір қалқан ғана болатын деп айтады. Баз - біреулер айтады: [ханда] қапсыз дулыға болған деп. Сондай-ақ онда қойдың асығы да болыпты. Хан бұларға былай деп жауап берді: "Мен өз райым, өз пікіріммен жүрген кісі емес едім. Сіздер маған иланбай тұрсыздар. Егер [біз] мына асықты қалқанның не дулығаның төбесіне өз қолымызбен омпыға қойсақ, ол тұра қоймас. [Ал] қазір біз сіздермен шарт қылайық. Мен осы асықты қалқанның не дулығаның төбесіне тура атайын. Егер бұлардың тура төбесіне ол омпа тұрса, мен бұл жауды басамын. Құдай таһала [жеңісті] маған берер. Егер омпа тұрмаса, мен сіздердің айтқандарыңыздан шықпаймын", - деді. Бұған жамағат та былай деді: "Егер [асық] омпа тұрса, жанымыз шыққанша біз де сізбен бірге боламыз". Хан -[оған Алланың] рақымы түссін - асықты қолға алып, Алла таһаланы еске алып, лақтырып еді, [асық] дәл төбесінде омпа тұра қалды. Бұл ахуалды көргендер өз көңілдеріндегі шек -шүбәні алып тастап, тыңдау мен бағынуға мойынсұнып, Еділ дариясын кешіп өтіп, Құлзұм дариясын жағалай Құлағу әскеріне қарсы жүрді.

Сонда жолда Құлзұм теңізінен құрғаққа шығар көптеген шығанақ сулар шығып жатады, ол сулардың баршасын кесіп өтетін құмды биік төбелер болатын. Мен пақыр ол жерлерді көрген едім, оларды «Қыр-Мәжақ" дейтін. Онан ары теңізден шығанақ шықпайды. Онда бір ұлы төбе бар. Берке ханның қарауылдары сол төбеге шықты. Шірбән тарапынан орасан зор шаң көрінді. [Олар] ханға хабар жіберді: "Жаудың [көтерген] шаңы пайда болды, еш ұшы-қиыры жоқ", деп. Бұл бектер тағы да қорқа бастады. Хан айтты: "Мен төбеге шығайын. Сіздер осыдан қарап тұрыңдар. Тағы Құдай таһаланың құдіретін көріңіздер. Егер жау мені келіп алар болса, сіздер сол жерден-ақ қаша беріңіздер". Бұлар қабыл қылып орындарында қалды.

Хан төбе басына шықты. Аз заматтан соң сол тараптан [жаудың] әскері пайда болды. Толқын - толқын, қол - қол болып келіп жатыр. Бері таман жақын келіп, оған қарсы әскери тәртіп құра бастады. Бірнеше әскери шеп құрды. Оңы - солы жинақталғанның өзінде оның әскерінің шетіне көз жетпеді. Сонда хазірет хан үш мәрте қамшысын сілтеді де, атын жау жаққа қарай салды. Төбеден ұзап шықпай-ақ құдай таһаланың құдіретімен [жаудың] әскері бұзылып қаша жөнелді. [Берке] ханның әскері бұл хәлді көрісімен ханның соңынан ат салды. Бірнеше күн қуып, өлтіргенін өлтіріп, қалғанын тұтқын қылып қайтты. Олардың аттарын, жарақтарын түгел иеленді.

Сонда түскен тұтқындардан: "Сендер төбе басындағы [тек] жалғыз адамнан неге қаштыңыздар?" деп сұрағанда, олар айтты: "Төбедегі адамның екі жағында екі орасан зор әскер тұрды. Қанша қарасақ та біз сол екі әскердің шеті - шегін көре алмадық. Жырақ жерден шеп құрып тұрғанымыз сол еді. Сол төбедегі кісі бізге ат салғанда, екі зор әскер де [бізге] бас салды. Біздің қиялымызға бүкіл жер мен көк жығылып келе жатқандай болды.

Сондықтан қарсы тұра алмай қаша жөнелдік", - деді. Хазіреті ханның бұл кереметі халық арасында танымал болатын.

Бәз - біреулердің айтуынша, бұл әскердің ішінде Құлағу ханның [өзі] болыпты. Бұл әскер басып - жаншылғанда ол өлді, [бірақ] оның өлгенінен еш хабар болмады. Бірақ Дост -сұлтанның тауарихында "осы жорықтағы әскердің қырылуы құсасынан, ауру болып, екі айдан соң өлді", - деп айтылады. Әрине, бұл бәрінен Аллаһқа мәлім.

Дәшт уәлаяты Берке ханға бағынғанда, ол кәпірлердің көпшілігін мұсылман қылды. Бәз біреулер ол "он үш жыл басқарды", - десе, кейбірі "он алты жыл патшалық қылды", -дейді. Сосын хақтың рақымына ілінді. Хазірет ханнан ұрпақ қалмады. Жоғарыда айтып едік, Сайын ханның екі ұлы болып еді: бірі - Сары-Тақы, екіншісі Туған болатын. Сары-Тақы өз әкесінен бұрын сегіз жасында өлді. Туғаннан да екі ұл қалды: бірін -Туда-Меңгі52, екіншісін Мөңкі-Темір53 деп атайтын. [Берке хан өлген кезде] Бұл Мөңкі-Темір жас еді. Ал Туда-Меңгі кәмелетке жеткенімен шала ақылды, есі ауысыңқыраған адам еді. Сайын ханның ұрпағынан оңды ешкімді таппай, бектер пәтуаға келіп, әлгіні [Туда-Меңгіні] хан қылды. Ол туралы небір ғажайып әрі қызықты сөздер, таң қаларлық хикаяттар айтылады. Бірақ бұл қысқаша шығармада [тек] бір-екі хикаят айтылады.

Мынадай аңыз бар. Бір уақытта жоғарғы (?) ханнан елші келді. Бұл ханға [Туда-Меңгіге] бектері бірігіп былай деді: "Бұл келген елші алыстан келді. Оның көзінше бос сөз айтып масқара болма. Ханның сау-саламаттығын сұра. Тағы елдің амандығын сұра. Басқа ештеңе сұрама", - деді. Және айтты: "Сіздің өзіңізде ықтиярыңыз жоқ. Сіздің аяғыңызға біз жіп байлаймыз. Және тақтың астына бір кісі кіріп, жіпті ұстап отырады. Әгәрки біздің өсиетімізді ұмытып, сандырақтай бастасаңыз, ол жіпті тартады. Ол жағдайда сөйлеуді доғарыңыз". Олар сөйтіп айтты, ол келісті. Жұрттың айтуынша, ондағы жақсы нәрсе, ол өзінің дуаналығына қарамай, ол бәрімен келісетін, бектер бірлесіп оған өздерінің айтқанынан шықпауды өсиет қылды. Сол себепте Ол он сегіз жыл Дешті уәләятында патшалық құрды.

Едіге-би - Аллаһтың оған мейірімі түссін - айтатын: Егер дұшпаныңызға жаман дұға қылғыңыз келсе, мынадай дұға етіңіз: "Бір құдайым! Менің дұшпанымды біліксіз қыл және білгеннің тілін алмайтын қыл", - деп дұға қылыңыз", деген екен. Ол айтқан екен: «Егер кісі өзі білмей, білгендердің тілін алатын болса, онда ол да білікті болады, оның айырмасы жоқ", - деп.

Әлқисса, ертесіне елшіге көрініс берді. [Туда-Меңгі] ханның саламаттығын, елдің амандығын сұрады. Сосын айтты: "Сіздің еліңізде тышқан көп бола ма?". [Елші] айтты: "Көп болады". Сосын тағы сұрады: "Сіздің елде жаңбыр көп бола ма?". [Елші] жауап қатты: "Көп болады".

Жіпті ұстап отырған адам ханның сандырақтай бастағанын көрді. Ол жіпті тартты. [Сонда] хан елшіге айтты: "Сенен тағы да сұрар едім, бірақ менің аяғымнан тартып жатыр", - деді. Бектер сол сәтте елшіні [ол жерден] алып шығып, ат-тонын беріп ұзатып салды.

Ол елші қайтып өз патшасының қызметіне келді. Сонда одан хан сұрады: "Біздің хан -қарындасымызды (туысымызды) қандай хәлде көрдің, қандай кісі екен?", - деп еді, елші айтты: "Көріністе бір-ақ рет болдым. Анықтап біле алмадым. Сол көріністе ол сіздердің саламаттығыңызды сұрады". Тағы елдің амандығын сұрады. Тағы сұрады: "Сіздің елде тышқан көп пе?", - деп. Мен «Көп» дедім. Сосын тағы сұрады: "Сіздің елде жаңбыр көп жауа ма?". Мен айттым: "Иә, [көп] жауады". Сонсоң [ол] айтты: "Сенен тағы да сұрар едім, бірақ менің аяғымнан тартып жатыр", - деді. Содан кейін бектер орындарынан тұрып шығып кетті. Мен де қайтып кеттім. [Менің] ханды көруім осылай болды". Бұл хан мен оның бектері ойласа келе былай деді: "Жаңбыр көп жауа ма дегені жақсы, өйткені барша халыққа жаңбырдан [тек] игілік болады. Тышқанды сұрағаны да жаман емес: одан баршаға зиян келеді". Бірақ олар қанша ойланса да "жіпті тартып жатыр" дегенін еш түсіне алмады. Аңыз осылай дейді.

Тағы бір хикая былай: [Бірде] ол [Туда-Меңгі-хан] Еділ дариясын кешіп өтіп жорыққа аттанды. Жорықтан қайтқан шақта оның ауруы ұстады. [Ал] оның ауруы ұстаған кезде еш кісінің сөзіне еш көңіл аудармайтын әдеті бар-тын. Бір жерге келіп түсті де он бес күн сол жерден қозғалмады. Әскердің азығы түгесілді. Ахуалдары мүшкіл болды. Бектер кеңес қылды да былай деп шешті: "Бұл хәлде [ол] әйелін ұмытып кетті. Бір жалаң жүзді жігітті әйеліне ұқсатып киіндіріп, жырақтан көрсетейік. [Сонда оның] қаперіне әйелі түсіп, [жолға] шығар", - деді. Осылай бір ұлан жігітті әйеліне ұқсатып көрсетіп еді, көріп әйелі қаперіне кірді: "Біздің үйде де осындай бір кісі бар еді", - деп айтты да, жедел жүріп кетті. Бәзбіреулер бұл хикаятты бір түрлі анайы қылып айтады, сондықтан біз оны бұл дәптерге жазбадық.

Содан жедел жортып, екі күннен соң Еділ дариясының жағасына жетті. Қасында [тек] екі жас күтушісі қалып еді. Басқұншақ54 тұздағының жанындағы дарияның [маңайында] биік төбе бар болатын, Еділ дариясын Басқұншақ жағынан кешіп өтіп, Жайық дариясына қарай бет алған әр кісінің жанынан бұл төбе бір күнге дейін қалмайтын. Хан Еділ дариясын кешіп өтіп, онан ары жортып еді, сол таудың [өзінен] еш қалмайтынын көрді. Ол бір-екі мәрте [оған] ызалана қарады да, айтты: "Сен - ақ бара ғой. Мен бармаймын", - деп аттан түсіп, жатып алды. Қасындағы күтушілері де шарасыздықтан [аттан] түсті. Сол күні олар ақшам болғанға дейін жатты. Адам танымастай көз байланып іңір түскенде, сол екі күтушінің бірі ақылды, айлакер кісі еді, сол айтты: "Қазір енді кеш болды. Ол [тау] да тоқтады. Ол қалай ұйықтасымен біз де тез аттанайық, ол бізді байқамай қалады", - деп еді, бұл сөзді хан мақұл көріп, былай деді: "Жақсы айттың. Аттарды ертте!" Аттар ерттелінді. Ол ұйықтады - ау деген уақытта аттанып, таң атқанға дейін атқа тақым басты. Таң атқан кезде ешқандай тау көрінбегесін ханның көңілі хош болды. Жұрттың айтуынша, [ол] ордасына барғаннан кейін көп сойырғалдар таратқан көрінеді.

Бәзбіреулер айтуынша, ол он сегіз жыл хан болған, ал кейбіреулер сегіз жыл хандық қылды дейді. Содан соң інісі Мөңкі-Темір жігіт болып жетілгенде, оның өзі-ақ әділеттілікпен былай деді: "Осыншадан бері [лайықты] кісі болмағандықтан мені хан қылып едіңіздер. Сіздер де қиналдыңыздар, мен де қиналдым. Енді інім [құдайға] шүкір, өсіп жетілді. Менің көңілім сіздерге тоқ. Інімді хан қылыңыздар", - деп өзі хандықтан бас тартты. Оның бектері де бұл сөзге қуана келісіп, інісі Мөңкі-Темірді хан көтерді.

[Бесінші тарау]

МӨҢКІ-ТЕМІР ХАН ТУРАЛЫ БАЯННЫҢ БАСТАЛУЫ

[Мөңкі-Темір хан] өте әділ, құдіретті әрі ақылды патша еді. Мөңкі-темір заманында ел-жұрт мейлінше игілікті өмір сүрді. Оның барынша жақсылықтары үшін [оған] Көлүк хан деген ат берілді. Сол Мөңкі-Көлүк хан атымен мәшһүр болды. Елдің айтуынша, ол он үш жыл хандық қылып, онан соң опат болды. Одан екі ұл қалды: бірінің аты – Тоқтаға55, екіншісінің аты – Тоғрүл56. Әкесі өлгеннен кейін Тоқтаға хан болды.

[Алтыншы тарау]

ТОҚТАҒА ХАН ТУРАЛЫ БАЯННЫҢ БАСТАЛУЫ

Бұл Тоқтаға хан ұлы патша еді. Сайын ханның оғландарының арасында бұған теңесер патша аз болды. Жұрттың айтуына қарағанда, оның барынша жомарт дастарқаны болған, ол үшін әр күп сайын жылқы, сиыр, қой және тағы өзге жануарлардан басқа тоқсан қабан дайындалатын. Оның Ел - Басар атты бір ұлы бар еді. Ол [Тоқтаға хан] "Мен өлгеннен соң оның хандығына таласады", деп өзінің барлық қарындастары (туыстары) мен бүкіл ұрпақтарын қырып тастады. Тіпті інісі Тоғрұлды да өлтіріп тастады. Бірақ кейбіреулердің айтуына қарағанда, Тоғрұлдың өзі құсалықтан өлген. Тоғрұлдың Келін-Бәйалын57 атты әйелі бар еді, көрікті болатын. Тоғрұл өлген сәтте оның бір перзенті болатын. Тоқтаға ханның өз ұлына бола барлық туыстарын қырып жатқанын ол көрді. Бірнеше кісіні қосып, [ұлын] Черкес тауына қарай қашырып жіберді. Атақты Өзбек хан - [Аллаһтың] оған мейірімі жаусын - сол оғлан болатын. Біраз уақыттан соң Келін-Бәйалынды хан әйел етіп алды. [Ол] оны қатты ұнатты. Бұл жағдайлардан соң бірнеше жылдар өтті. Елдің айтуынша сол кездері ханның жасы тоқсанда еді: он жасында хан болып еді, сексен жыл хандық қылды. Бәз біреулердің айтуынша, жиырма жасында хан болып, жетпіс жыл хандық қылған. Содан хан өмірінің соңына жақын келгенде, әлқисса, өзімнен соң хан болсын деп сақтаған ұлы өзінен бұрын өліп кетті. Содан ол өзінің жалғыз ұлы болғанына, соның хандығына таласар деп өзінің барлық ұрығын58 [үрім-бұтағын] қырып тастағанына, және де өзі өмірінің ақырына келгенде тағы да бұл ұлының өзінен бұрын өлгеніне, оның не түрлі азабы мен қиналысы болғанына қатты қайғырып, жапа шекті. Ақырында осы құсадан ауру болып, осы аурудың азабын ұзақ шекті.

Бір күні ол төсекте, ары-бері аунап [дөңбекшіп], аһ ұрып жатты. Келін-Бәйалын оның неден күрсініп жатқанын білді де, былай деп сұрады: "Сіз әрдайым құса болып жүрдіңіз. Бұл жолы не үшін өкініп жатырсыз?". Хан айтты: "Неге өкінбейін. Жалғыз ұлым Ел -Басардың хандығына таласар деп, барлық ұрығымды тәмам қырдым. Ұлымның басына сол күн туды, өзіме де ажал жақындап келеді. Жұртым жат кісіге бұйыратын болды. Өкінішім сол жайттан болып тұр", - деп еді, Келін-Бәйалын айтты: Сіздің жарлықтарыңыздан тыс мен бір іс істеп едім. Егер күнәмді кешер болсаңыз, мен айтып берейін". Хан орнынан тұрып отырып, сұрады: "Не іс қылып едің?". Ол: " Ол кездері, сіздің ініңіз өлгенде, одан бір ұл қалып еді. Сізді өлтірер деп қашырып, Черкес уәләятына жіберіп едім. Енді әр жылда оның сау-сәләматтық хабары келіп тұрды. Бұл жылы ол он төрт жасқа толды. Егер жарлық қылып кісі жіберсеңіз, оның келуі әбден мүмкін", - деп еді, ханның қуанышында шек болмай, құсасы сап тыйылғандай болды. Екі мың түмен59 елді Келін-Бәйалынға сүйіншіге берді. Ертесіне бектерді шақырып, Қыйат Исатай мен Сыжүт Алатайға қырық мың кісі қосып, Өзбек ханды - [Аллаһтың] оған нұры жаусын -әкелдірмекке жіберді.

[Бірақ] бұлар барып келгенше, Тоқтаға хан опат болды. Бажыр Тоқ-Бұға60 деген ұйғыр аймағынан бір адам бар еді. [Ол] ел-жұрты көп, күшті ел еді. [Оның үстіне] ол тағы ханның аталығы еді. Шайтанның арбауына еріп, қара кісі болса да, ол хан болды. Келін-Бәйалынды және ханның өзге әйелдерін де алып алды. Бәз біреулер айтады, Бажыр ұйғыр еді, Тоқ-Бұға нұтын еді деп. Бұл сөз қаңқу шығар, өйткені [әртүрлі] екі рудан шыққан екеудің бір жерде хан болуы екіталай. Дұрысы, Бажыр оның аты, [ал] Тоқ-Бұға оның лақабы шығар.

Әлқисса, бұл Бажыр Тоқ-Бұға хан болып, ханның әйелдерін өзіне алып, оның бүкіл халқын өзіне бағындырды. Сол сәтте кеткен бектер хазіреті Өзбек ханды алып [Еділ өзенінің] жағасына жетті. Ханның өліп, Бажыр Тоқ-Бұғаның хан болып, барша елді өзіне қаратқаны туралы хабар алды. Бұл хабардан пұшайман болып әрі мазасызданып, не істеу керектігі жөнінде кеңес қылды. Қият Исатай: "Бұрын да ол қисапсыз көп күшті елдің адамы еді, енді тәмам халайық оған мойынсұнып тұрыпты. Егер біз салған жерден дұшпандық танытсақ, ісіміз оңынан келмегей. Бір айламенен өзімізді оған жеткізейік. Қалғанын қаперімізге не іс келсе, сонда қылып көрерміз", - деп еді, баршасы осы сөзді мақұл көріп, оған елші жіберді. [Елшілерге] айтты: "Хан иеміз өз жұмысымен жіберіп еді. Ол кісіні алып келіп тұрмыз. Бұл кісі де сіздің иелеріңіздің ұрпағы еді. Бұлай істеуіңіздің керегі жоқ еді. Енді өзіңізге ұқсатып, хан болып турсыз. Барша халайық та басыбайлы бағынышты болып тұр. Біз де дәл солай басыбайлы бағыныштымыз. Қарсы шығу ойымызда да жоқ. Қарсы тұрарлықтай күшіміз жетпесі де анық. Бұл бір жас оғлан-дүр. Ертіп қолыңызға берейік. Көңіліңіз не қаласа, соны қылыңыз". "Осы үшін өз үйіміз бен елімізден айырылатын жайымыз жоқ", - деп [елшілерді] жөнелтіп жіберді.

Бұлардың елшісі келген кезде [Бажыр Тоқ-Бұға] шат-шадыман болып, күтіп алып, сыйлады. Және дереу қасына кісі қосып қайтарып, мынадай сәлем айтып жіберді: "Олар келгенше өзге кісі бас көтеріп, хандық тілер деп бұл істі қылып едім. Өз иемнің ұлы тұрғанда, мен хан болайын дегенім ақылға қона ма? Патша келсін. Бұл хандық та, барша халық та, барлығы - солардікі!" Бұл сөз оларға жетісімен, олар көтеріліп жолға шықты. [Бірақ], бұлар келместен бұрынырақ Бажыр Тоқ-Бұға бектерімен кеңес қылып, былай деп келісті: "Олар тұл (жесір) орданың ішіне кіріп, қайғыланып жас шығарар, екі рет "чәв-чәв" айтып (дауыс салып), көріскенде бас саламыз".

Бәсе. Қалмақтардың кәдесі (қағидасы) солай: олардың патшалары немесе ұлы адамдары өлгенде әр рудың [адамдары] бөлек - бөлек, топ-тобымен келіп, үш мәрте "чәв-чәв" айтып, қайғы тартып көріседі. Ұлы - Тауда олардың арасында ол рәсім әлі күнге дейін бар.

Күндердің күнінде Өзбек хан бектерімен таң атпастан бұрын көшіп еді. Бір алаңғасар кісі бұлардың алдынан кесіп өтті. Тағы да: "Чәв" деп айт, сосын "чә" деп айт", - деп бір рет айтып өтті. [ Олар оған] назар аудармады. Екінші мәрте және айтып өткенде Қыйат Исатай сұрады: "Ол не дегенің болады?" Ол кісі жауап қатты:

"Менің атым Саңғұсын,

Аңлағайсың соңғысын", — деді.

Қият Исатай "бұның бір сөзі бар", - деді де, сол кісінің артынан барып сұрады: "Мана бір сөзді айттың, ол не сөз?". Ол: "Бажыр Тоқ-Бұға бектерімен кеңес қылып, сіздер орданың ішіне кіріп, екі рет көріскеннен кейін, бас салып сіздерді қырып саламыз деп келісті. Егер сіздер бір рет көріскеннен кейін оларға [тарпа] бас салмасаңыздар, бәрің де құрисыңдар. Бұл сөзімнің мәні осы еді, соны айттым", - деді. Исатай бұл хабарды бектерге айтып, кеңесіп, [бір мәрте] көріскеннен кейін қол жұмсамақ болып келісті.

Ертесіне жүріп отырып, орда орналасқан жерге жетті. Бажыр Тоқ-Бұға орда ішінде тақ үстінде отырды. Бектері мен нөкерлері есіктің алдында күзетіп, қоршап тұрды. Бұлар келіп, ішке кіріп, "чәв-чәв" деп бір рет көріскеннен соң, "чә" дегенше Бажыр Тоқ-Бұғаның үстіне төнді. [Ол] тақтан тұрам дегенше, Исатай жетіп барып, мойнынан бір шапты, басы бір қадам жерге [домалап] түсті. Алатай [оны] қанжарымен шаншып, жоғары көтеріп: "Міне, иелеріңнің басы! Тұрған жерлеріңнен қозғалмаңдар!", - деп айқайлап еді, баршасы тыпыр етпей орындарында қалды. Содан соң бұл басты елге көрсетіп былай деп жар салды: "Қара кісі бұдан былай хан болмасын!" Бажыр Тоқ-Бұғаны өлтіргеннен кейін хазіреті Өзбек ханды хан көтеріп, таққа отырғызды.

[Жетінші тарау]

ӨЗБЕК ХАН ТУРАЛЫ БАЯННЫҢ БАСТАЛУЫ

Хазіреті хан таққа отырып, халқы тыныштық тапқан соң ол Жошы ханның өзге анадан туған он жеті ұлдарының оғландарын шақыртып айтты: "Сендер атаның ұлы емес пе едіңдер? Қара кісіге құл мен нөкер болып, оған бағынғанша, сіздердің біріңіз хандыққа талассаңыз етті. Ақыры сендер құлдық пен нөкерлікке көнген екенсіңдер, онда мен де сендерді қара кісіге қосын қылып берейін", - деп қаһарланып оларды нөкерлерімен бірге барша адамдарымен қосып, Қият Исатайға сойырғал қылып берді.

Бір сөзбен айтқанда, жоғарыда біз егжей-тегжейлі айтып өткендей, бұл Шәйбан хан жаулары [мен] уәләяттарды қылыштың жүзімен бағындырғандықтан оның оғландары мен немерелерін барша халайық ізет қылып, құрмет көрсететін. [Өзбек] хан бұл оғландарды қаһарланып Исатайға қосын қылып бергенде, Исатай Шәйбан оғландарына аталарының құрметі үшін бұйрақ пен қарлық екі қанатты елді беріп, оларды өз жайларында қалдырды. Елдің айтуынша, олар Сайын ханның бұйырған жұртында қалды. Және де Алатайға мың деген атпен белгілі елді айырып берді. Өзбектердің арасында мынадай сөз бар-тын: "Исатайға [қосын] бөліп, Алатайға мыңды берді". Оның мәнісі осы болар.

Бұл хазіреті хан - оған Аллаһтың мейірімі түссін - мейлінше ұлы падишах еді. Бірнеше жыл патшалық қылған соң Аллаһ таһаланың нәсібімен, мұсылман болды.

Өзбек ханның исламды [қабылдау] себебі туралы хикаят. Оның исламды [қабылдау] себебі былай еді. Сол заманның мықты әулиелері төрт әулиеге Аллаһ таһаладан аян түсті: "Сіздер барып Өзбекті исламға қаратыңыздар!" Және Аллаһ таһаланың әмірімен Өзбек ханның есігінің алдына келіп, оның күреңінің тысында отырып, [құдайға] жалбарына бастады.

Мынадай аңыз айтылады. Кәфір сиқыршылар мен кәфір абыздар ханға мынадай керемет көрсететін. Олар [Өзбек ханның] мәжілісіне торсықпен [бал] әкеліп қоятын. Оның қасына тостағандарды даярлап қоятын. Балдың өзі торсықта жиналатын және тостағандарға сүзілетін. Және ол кісіге тостағанның өзі баратын. Бұл сиқыршылар мен абыздарды хан өзіне шейх тұтып, қасына отырғызып, үлкен құрмет пен ізет көрсететін.

Және бір күні бұлар [әулие мұсылмандар] келіп, мінажат етіп отырғанда, [Өзбек]хан әдеттегідей мәжіліс жасады. Онымен бірге шейхтары да келіп, жайғасты, әдеттегідей ыдысымен бал әкелді.

Торсық пен тостағандарды да қойды. Біршама уақыт өтті, бірақ әдеттегідей бал торсыққа құйылмады да, тостағандарға сүзілмеді де. Хан өзінің шейхтарына айтты: "Не себепті бұл бал құйылмай тұр?" Шейхтары айтты: "Осында бір мұсылман келіп тұрған сияқты. Бұл соның белгісі". Хан өкім қылды: "Күреңдерді аралап шығыңдар, мұсылман болса, алып келіңдер!" Мүләзімдер (нөкерлер) күреңдерді аралап тексеріп еді, хан күреңінің сыртында бастарын салбыратып төрт бөгде кісі отыр екен. Мүләзімдер жөн сұрады: "Сіздер кімсіздер?" Олар жауап қатты. "Біздерді ханның алдына алып барыңыз". Алып келді. Ханның көзі бұларға түсті. [Және] ол бұларды көрісімен оның жүрегінде бұларға деген көңіл мен сүйіспеншілік оянды, өйткені Аллаһ таһала ханды хақ діннің жолына бейімдеп қойды. Ол сұрады: "Сіздер кімсіздер? Не іспен жүрсіздер, қазір не қыласыздар?" Олар айтты: "біздер мұсылманбыз. Құдай таһаланың әмірімен біз сізді мұсылман қылғалы келіп тұрмыз". Сол сәтте-ақ ханның шейхтары жамырап қоя берді: "Бұлар жаман кісілер. Бұларды сөйлету керек емес, өлтіру керек". Хан айтты: "Не үшін өлтіремін. Патша мен. Сіздердің ешқайсысыңызда менің шаруам жоқ. Қайсысыңның дінің ақиқат болса, сонымен боламын. Егер бұлардың діні жалған болса, сіздердің бүгінгі істеріңіз не үшін жүзеге аспай қалды, сөз таластырып көріңдер, қайсыңның дінің хақ болса, соған бағынармын", - деді. Бұл екі жамағат бір-бірімен бәске түсті, көп шулап, таласты. Ақырында бір шешімге келді, екі тандыр [пеш] қазайық, әрқайсысын он арба сексеуіл [жағып] қыздырайық, бір тандырға сиқыршылардың бірі кірсін, екіншісіне бұлардың [әулиелердің] бірі кірсін және егер кім күймей шықса, соның діні хақ болады деп келісті.

Ертесіне екі үлкен тандыр қазды. Сексеуіл отын жағып, қыздырды. Бірін сиқыршыларға, екіншісін мұсылмандарға даярлады. Бұл әзіз [әулиелер] бір-біріне ілтипат көрсетті: "қайсысымыз кіреміз?" Бұлардың біреуін Баба Түкті62 дейтін. Оның денесінің барлығын түк басып кеткен еді. Ол айтты: "Маған рұқсат беріңіздер. Мен кірейін. Сіздер менің тілеуімді тілеңіздер", - деді. Қалған әзіздер оған арнап фатиха оқыды. Ол баба айтты: "маған сауыт әзірлеңіздер". Сауытты әкелгенде ол оны жалаң етіне киіп, Аллаһты аузына алып, мінәжат қылып, тандырға беттеді. Елдің айтуынша, бабаның [денесінің] түктері өре тұрып, сауыттың көздерінен шығып тұрыпты. Бұл хәлді баршасы көріп тұрды. Бұлар жүріп тандырға кірді. Бір қойдың етін алдырып, тандырға асты, аузын бекітті.

Енді біз абыздар туралы әңгімеге келдік. Абыздар еріксізден арасынан біреуін шығарып, тандырға салды. Ол ішке түсісімен, оның күлі қызылды-жасылды болып, жалындап, тандырдың аузынан шыға жөнелді. Бұл хәлді [Өзбек] ханның басшылығымен барша халық көрісімен, олардың көңілдері кәфір діннен безініп, мұсылмандыққа ден қойды, ал Аллаһты мадақтаған бабаның даусы үздіксіз жетіп тұрды. Қойдың еті піскенде ғана тандырдың аузын ашты. Баба мүбәрәк жүздерінен терлерін сүртіп: "Неге асықтыңдар? Егер шамалы уақыт күткендеріңізде, менің [Аллаһты мадақтаған] ісім де тәмам болар еді", - деп тандырдан шықты. Сауыттың шоқпенен қып-қызыл болып тұрғанын барлығы да көрді, бірақ құдай таһаланың құдіретімен бабаның [тәніндегі] бір түк те күймей шықты. Бұл хәлді ханның басшылығымен барша халық көрісімен шейхтердің етектеріне жармасып, мұсылман болды. Ислам діні үшін Аллаһқа мың да бір алғыс. Бәсе.

Берке хан тұсында өзбек тайпасы мұсылман болып еді. Олардан соң және діннен безіп, кәфір болды. Бұл жолы Өзбек хан мұсылман болды. Содан бері өзбек тайпасында ислам өзгеріс тапқан жоқ.

Біреулердің айтуынша, Өзбек хан жиырма жыл патшалық қылды, бәз-біреулер он сегіз жыл патшалық қылды деп айтады. Содан соң ол хақ рәһмәтіна бейіл болды. Шындығында, біз Аллаһқа тиесіліміз және бәріміз соған қайта ораламыз!

[Сегізінші тарау]

ЖӘНІБЕК ХАН63 ТУРАЛЫ БАЯННЫҢ БАСТАЛУЫ

Әкесінің тағына даңқты Хазіреті Жәнібек хан келгенде - оған [Аллаһтың] мейірімі жаусын - оның әділдігі, әулиелігі мен кеңпейілдігі мәшһүр болатын, Дешті[-Қыпшақ] уәләятында оған теңелер әділетті, абыройлы және құдіретті патша жоқ болар, ол атасынан қалған бүкіл дәулетке өкімін жүргізді.

Содан соң Мәлік Әшірап деген Табризде әкім бар еді. Оны шайтан жолдан шығарып, ол өз қызын [әйелдікке] алды. Оның тарихы былай болып еді. Оның бір сақыпжамал [сұлу] қызы бар еді. Бұл бәтшағар оған [құмарланып] ғашық болды, шарасыздықтан мазасы кетті. Ол Табриз үлемдерінен сұрады: "Егер біреу [жеміс] дарағын ексе және мәуесі жетілсе, оның [дәмін] өзі татуы тиіс пе, әлде басқа біреуге беруі керек пе?" Үлемдер айтты: "Өзі жесе де болады, өзге кісіге берсе де болады". Бұл бәтшағар - ал оның мақсаты оның өз қызы болатын - осы сөзге тұрып, өз қызына үйленеді. Бәсе.

Табриз үлемдері [Жәнібек] ханға шағымданды. "Бұл кісі біздің мақұлдауымызбен бір мәселені шешіп алды. Біз оның анық мақсатын білмей, сыртынан өкім қылып жібердік. Мұның мақсаты оның өз қызы болып шықты. Сөйтіп ол өз қызын алып, кәфір болды. Біз болсақ кәфірге пенде болып қалдық. Бүгіндері исламның падишасы сіз болып тұрасыз. Мұсылмандарды онан азат ету енді сіздің парызыңыз".

Жұрттың айтуынша, бұл арыз келгенде [Жәнібек] хан екінді намазын оқып мешітте отыр еді. Сол сәтте ол үлемдерді жинап алды да, сұрады: "Сіздер бұл сөзге не айтасыздар?" Үлемдер де айтты: "Иә, мұсылмандарды онан азат ету сіздің парызыңыз".

Бұл сөзді естігеннен кейін [хан] мешіттен қайтып үйіне бармады. Үш күн бойы сол мешітте болып, жарағын жасап, [жорыққа] аттанды. Содан барып, Мәлік Әшірапты өлтіріп, Табриз бен Ирак уәләяттарын алды.

Отыз жыл патшалық қылды, бірақ сосын Аллаһ таһаланың рәһмәтіна бейіл болды. Шындығында, біз Аллаһқа тиесіліміз және бәріміз соған қайта ораламыз!

[Тоғызыншы тарау]

БЕРДІБЕК ХАН ТУРАЛЫ БАЯННЫҢ БАСТАЛУЫ

Ұлы Бердібек әкесінің тағында хан болды. Бұл Бердібек өте ақымақ және пайымсыз кісі болды. Менің хандығыма таласар деп, өзінің қарындастары (туыстары) мен оғландарын өлтіретін еді.

Елдің айтуынша, Қаңлы Толыбай64 деген туыстары кеп күшті кісі бар еді, ол ханның аталығы болатын. Ол не айтса да, [хан] соның сөзінен шықпайтын. Оның Сәмәй атты бір Ұлы бар еді. Әрі алып, әрі мерген болатын. Сол Сәмәй Жәнібек хан заманында қарақшылық қылатын. Сол себептен хан - оған [Аллаһтың рақымы түссін] - оны өлтіртіп еді. Толыбай сол Ұлына [деген] өкініштен [ханға] мынадай кеңес беретін еді: "Сен қазір жас жігітсің. Осы уақытта туған сенімен қатар өсе берер, сен күннен күнге қартаярсың. Олар жігіт болар. Ертең сен қартайған соң хандығыңа таласып тартып алады. [Сондықтан] оларды қазір өлтіре бер. Қашан қартая бастасаң, қоярсың". Ол бәтшағар мұның сөзіне еріп, [өз балаларын] өлтіре берді. Осы себепті оны Керкін-Көтен хан дейтін.

Оның уақытында аласапыран заман болды. Қият Мамай оң қолды алып, тайпаларымен бірге Қырымға кетті, [ал] сол қолды Қият Жыр-Құтлының ұлы Теңіз-Бұға Сыр дариясының бойына алып кетті. [Бердібек] хан өзінің ішкі [адамдарымен] Сарайда болды. Үш жыл Сарай шаһарында патша болды. Содан соң опат болды.

Атақты Тай-Тұғлы-бегім Өзбекханның әйелі, Жәнібек ханның анасы еді. Сайын ханның ұрпағынан еш кісі қалмағанда ол әлі тірі еді. [Сонда] бегім айтып еді: "Енді хандық пен жұрт Шәйбан ханның ұрпағына өтеді".

Сол заманда Шәйбан хан ұрпағынан тарайтын Маңғытайдың ұлы Қызыр-оғлан деген болды. [Оған] Сайын ханның бұйырған Маңғытайдың жұрты Ақ Кол65 деген жерде еді. [Маңғытайдың] неге өзге оғландардан бөлініп, өз жұртында қалғанын біз жоғарыда айтқанбыз. Әлқисса, жаңағы бегім Қызыр-оғланды шақыртып алып, оны Сарай уәләятында Сайын ханның тағына отырғызды. [Бірақ] бұл әңгімені әзірше доғара тұрайық.

Біз енді Қият Жыр-Құтлы ұлы Теңіз-Бұғаның есігінің алдындағы оғландардың хикаясына және Теңіз-Бұғаны өлтіріп, Қара - Ноғайдың хан болған хикаясына келдік. Өзбек хан -оған [Аллаһтың] мейірімі жаусын - ашуланып Жошы ханның өзге әйелдерінен туған он жеті ұлының немерелерін ел-жұртымен қосып Қият Исатайға қосын қылып бергенде, бұл Қият Исатай өлгеннен кейін [оның бәрі] оның ұлы Теңіз-Бұғаға қалды. Бұл Теңіз-Бұға өте бейәдеп, зәлім кісі еді. Оның патшасының ұрпағынан тарайтын осы оғландарды ол мейлінше қорлап, қинайтын еді. Мәселен, ол өзінің әкесі Жыр-Құтлының үстіне кесене тұрғызбақ болғанда, "олар ұста болсын", - деп, ғимараттың барлық жұмысын басқа ешкімді араластырмай, [тек] соларға ғана тапсырды. Олар су тасуға, кірпіш құйып, кірпіш тасуға мәжбүр болды. Олар көп азапқа түсті: біреуінің арқасы жауыр болды, бірінің төсі жауыр болды, басқасының аяғы қайырылды. Аңыз осылай дейді. Барлығы Аллаһқа аян.

Тағы да әр күн сайын бұл оғландар [Теңіз-Бұғаның] есігінің алдына келіп, иіріліп отыратын. Қашанда ол [қонақ] қабылдағанда, оның қолына кесе тигенде сазгерлер мадақ күйін ойнайтын еді. Үйдің ішінен мадақ күйі естілісімен, бектің қолына кесе тигенін білетін. Ол кесесіндегін ішіп болғанша, тағы мадақ сазы бәсеңдегенше бұл оғландар бөріктерін шешіп, жүгініп отыратын. Содан кейін ғана бөріктерін киетін.

Ел аузына қарағанда, бірде бұл бәтшағар қабылдау жасағанда суық қыс күні еді. Кенет мадақ саздың даусы естілді. Бұған оғландар күндегі әдеттерінше бөріктерін шешіп, жүгінді. Күн аяз еді. [Олардың ішінде] Темір-Құтлық хан мен Орыс ханның .11 .шарының туысы болып келетін Құсейін-оғлан дегеннің құлағы үсіп, жартысынан көбі түсіп қалды. Содан соң оны Шұнақ Құсейін дейтін еді.

Әлқисса, Бердібек хан патшалығының үш жылынан кейін, төртінші жылы күздің басында хан науқастанды. Ханның ауруы , ұзаққа созылды. Қыс түсті. Аталмыш Теңіз-Бұғаның қыстауы әрдайым Сыр бойында болатын еді.

Бір сөзбен айтқанда, мен баяндап отырған бұл хикаяттарды, бұл сөздерді хазіреті ханды құрметтеп өткен марқұм болған - Аллаһ оның топырағын торқа қылып, жанын жәннатқа жеткізсін хазіреті Ел-Барыс ханнан естіп едім. Ол қара сөзді жақсы білетін.

Бердібек ханның патшалығының үш жылы өтті. Төртінші жылғы күздің басында хан кеселге душар болып еді. Теңіз-Бұға Сыр бойын і ыстайтын. Ханның кеселі туралы хабар үнемі келіп тұрды.

Таңертеңгі кез еді. Бұл оғландар бектің есігінің алдында иіріліп отыр еді. Теңіз-Бұға таңертеңнен қабылдау жасады. Сазгерлер йыба [сазын] ойнады, жыршылар жыр айтты, әрі шулы, әрі көңілді болды. Таңғы шақ суық еді. Бір күрең ат мінген, қасқыр ішікке оранған, атын тонға буған бір кісі ордаға жақын келіп түсті, тағы ағын кәрім (жабық) арбаға байлады да, оқ - садақтарын арба үстіне қойып, ордаға енді. Ойнап тұрған сазгерлер де, жырлап тұрған жыршылар да сап тыйылды. Ұзақ уақыт бойы бұл мәжілістен дыбыс шықпады. Біраздан соң ғана сазгерлер кайта ойнай бастап, той жалғасын тапты. Тысқарыда отырған бұл оғландар осы жағдайды талқылап, пікірлерін түйді: "Бұл мәжілісті таң қалдыратындай бұл кісі кім болды екен?". Бәсе.

Осы оғландардың арасында екі кісі бар еді. Бірі ақылды әрі дана еді, оның атын Бүкір Қожа Ахмет дейтін. Бәз-біреулердің айтуынша, оны Сағышы-Артық Сайшы-оғлан деп атайтын. Тағы бірі алып, атқыш, батыр болатын. Ол заманда оған тең келетін ешкім жоқ еді, оның атын Қара Ноғай66 (Қара Ноғай, Ноғай-Маңғытайдың ұлы. Оның басқа аты Алып - атқыш баһадүр болатын) дейтін.





Кейінірек, [ордадағы] сұхбат көңілденген соң, сәл уақыттан кейін Қара Ноғайға үндақшы67 келді де айтты: "Бек сізді шақырып жатыр". Бұл тұрып бекке кірді. Біраз уақыт және тынышталып қалды. Содан соң сұхбат тағы да жалғасты.

Аталған Бүкір Қожа Ахмет оғландарға былай деді: "Көрдіңіздер ме? Бердібек хан өліпті! Ол келген кісі ханның өлген хабарын алып келіпті. Бұлардың бір ет пісірім уақыт сасып қалып, тынышталғаны осы себептен еді. Қара Ноғайды шақырып алған себебі, оны хан көтереді де, таңертеңгі көріністе біздің баршамызды қырады. Біздің ісіміз мүшкіл болды. Бүгін ақшамда біз бір іс қыла алсақ - қылдық, қыла алмасақ - ертең бәрімізді өлім күтіп тұр". Және бұлар қанша қинаса да оның кеңесі өзгермеді.

Сонда баршасы айтты: "Сіз қандай мәслихат қылсаңыз, біз солай жасаймыз". Қожа Ахмет: "Менің мәслихатым былай. Ноғай мұнан кеш аттанады. Үйінің жарты жолына жеткенде, ұстап алып, аттан жығып, қол-аяғын байлап, пышақты кеңірдегіне тақап, бұл хабарды сұрайық. Егер расын айтып, бізбен бірге ынтымақта болса, біз де оны хан көтерелік. Егер шынын айтпаса, оны сол жерде өлтіреміз де, жанымызды шүберекке түйіп қашамыз", -деп еді, баршасы бұл сөзді мақұл көріп, келісімге келіп, [өзара] шартқа отырды.

Шам намазы жақындаған сәтте Ноғай мәжілістен қайтып [үйіне] аттанды. Бұл оғландар да бірге аттанды. Оның әдеттегіден жүзі мен жүріс - тұрысының өзгергенін де көрді. Күнде көріністен қайтып үйге барғанша ойнап-күліп жүретін еді. Бүгін еш кісіге үн қатпай, тұнжырап жүрді.

Үйлеріне тарайтын жарты жолға жеткенде қараңғы болды. Олар бірден аттың шылбырына жармасып, аттан жығып, байлап-матап тастады. Бұл Ноғай болса, сұрады: "Бұлай істейтіндей менің не күнәм бар?" Қожа Ахмет айтты: "Сенен біз бір нәрсе сұраймыз. Егер расын айтсаң, бізбен бірге ынтымақта болсаң, сені хан көтеріп, саған адал болуға келісеміз және сенің нөкершілігіңді атқаруды мойнымызға аламыз деп шарт қыламыз. Егер шыныңды айтпасаң, біліп қой, сені осы жерде өлтіреміз". [Сонда] ол айтты: "Не сұрағың келсе - сұра!". Қожа Ахмет сұрады: "Расын айт, ол келген кісі не айтты? Тағы да сені шақырып алып бек не айтты?" Ол: "Келген кісі не айтқанын білмеймін. Мені шақырып алып еш сөз айтқан жоқ", - деп еді, жаңағы Қожа Ахмет былай деді: "Әй, бәтшағар, сен айтпасаң, мен айтайын. Ол келген кісі ханның өлгенін айта келді. Тағы сені шақырып айтқаны: "Сені хан көтереміз, бірақ біз сенің қарындастарыңды өлтіретінімізге көнесің. Егер өлтірмесек, олар сенен үлкен болғандықтан, сенің хандығыңа мойынсұнбайды". Сен болсаң сол іске келістің. Енді ондай қылма! Бұл кісіден біз не қорлық көрмедік. Сен біздің ішімізде хан болып, бізге бас болсаң, оны өлтіріп, кегімізді алған бізге оңай болады. Менің осы сөзімді қабыл ал", - деді. "Сені хан көтереміз. Көтеріп саған нөкер болуға, сен қалай қаласаң да шарт жасасуға біз дайынбыз. Біздің өлімімізге себеп болып, қияметке дейін жаман атты басыңа алма", - деп [тағы] айтып еді, ол: "Олай болса, қол - аяғымды босатыңдар. Сендерге расын айтайын", - деді.

Қол-аяғын босатып еді, ол тұрып отырып, Қожа Ахметке көп ризашылығын білдірді. Ол айтты: "Бұл сөздерді парасатпен айттың, еш қатесі жоқ. Баршасы дәл солай болып еді. Енді сендер мені хан сайлауға жақсы келісім-шартқа келсеңіздер, мен сендердің мәслихаттарыңнан шықпаймын". Бұлар тағы келісім-шартқа келді.

Ноғай айтты: "Таңертең біз көрініске барғанда, ол мені шақырып алмақшы. Сонсоң сендерді шақырады. Сіздер үйге кіргенде [оның] қасындағы кісілермен бірге болыңдар, мен оның өзімен бірге болайын". Таңертең көрініске барғанда, ол айтқандай, Ноғайды [ордаға] шақырып алды. Сәлден соң бұларды шақырып, кісі келді. Бұлар да қаруланып келген еді. Барлығы да жүректеніп, есіктен аттасымен, қаруды жұмсады. Ноғай Теңіз-Бұғамен төрде жанаса отырып еді, бірден бас салып, оның басын кесіп алды. Оны қанжармен шаншып, тысқарыға алып шықты да, жар салды: "Басқа кісіге өлім жоқ. Тұрған жеріңнен қозғалмаңдар!"

Халық тұрған жерінде тыныш тапқан соң Ноғайды ақ киізге орап, барлығының келісімімен хан қылды. Бәсе.

Сонымен, Қызыр хан мен Қара Ноғай екеуі бір ай ішінде хан болды. Тек Қызыр хан Сарай ішіндегі тақта хан болса, Қара Ноғай Сыр бойындағы сол қолда хан болды.

Енді Қызыр хан туралы хикаятқа жеттік. Бұл мезетте Тай-Дұғлы-бегім Қызыр ханды шақыртып алып, Сарай тағына хан қылды, Өзбек хан мен Жәнібек ханнан қалған алтын ордаға отау қылып тікті. Ел аузына қарағанда, бегім шашын қараға бояп, ханға тимекке бейіл болды. Ханның да оны алуға бейілі бар еді. Бірақ |оның тегі] найман Құтлық-Бұға деген бегі бар еді. Сол разы болмай, былай деді: "Ол Өзбекке, Жәнібекке ықтияр болып келген кісі. Сен басқаша өскен кісісің. [Ол] сенен сын табар. Алмай-ақ қой". Ол соның сөзін тыңдап алмай қойды.

Бегім мұның алмасын түйгеннен кейін бұрынғыдан ізет пен құрметті кем қыла бастады. Хан да оған өштесіп алтын отауды бұзып, өзінің қазақтарына68 үлестіріп бермекші болғанда, [мұны] естіп, бегім ханға кісі жіберіп, айтты: "Олай істемесін. Хан болған кісіге алтын-күмістің болмауы жерде гүл болмаған тәрізді. Бұрынғы жақсылар жасаған ғимаратты бұзбасын", - деді. [Қызыр хан] оның сөздерін тыңдамай, оны бұзып үлестірді. Бегім де оған ашуланып, өзінің ішкі бектерін жинап ханды қуып жіберді. Хан қайтып, тағы да Ақ Көлге келді. Бұл бегім [сонда] Келдібек деген біреуді хан көтерді. Өзге бектер оны жалған Келдібек дейтін. Барша халайық айтатын еді: "Келдібекті Бердібек өлтіріп еді. Қалайша ол тіріліп келді".

Ел оған [Жалған Келдібекке] мойынсұнбаған кезде, Боабұл ұрпағынан тарайтын Базаршы69 атты кісі бар еді, соны хан көтерді. Сол заманда ұлы бектерден сиджұт Әлібек бар еді. Бұл Базаршыға бағынбас деп оны [бегім] шақыртып алып, өлтірді. Әлібектің Баршын деген ұлы бар еді. Сол қашып, Хорезм уәлаятының әкімі болып тұрған Қоңырат Нағадай-ұлы Ақ Құсейінге барды, Баршын оған жиен болар еді. Оның қасына келгеннен кейін, [Ақ Құсейін] бегімнің бұл әсте нашар әрекеттерінен түңіліп, бегімді мойындамай қойды.

Сол заматта Ақ Құсейін Қызыр ханға елші жіберіп, [сәлем жолдады]: Бұл әйел шайтан жолына түсіп, мынадай әрекеттер жасап жатыр. Біз оны мойындаудан бас тарттық. Сіз егер бас болып, кең пейіл көрсетсеңіз, біз оған қарсы көтерілеміз". Ол да бір кекшіл адам еді - даңқы арта берсін! Ақ Құсейін Хорезмнің әскерлерін түгел біріктіріп, Ақ Көлге барып [Қызыр] ханды хан көтеріп, Сарай уәлаятына қарсы жүрді. Сарай маңында шайқас болды. Базаршы мен бегім қолға түсті. Бегімді бір жабық күймеге мінгізіп, аузы-басын байлап, бір асау айғыр атқа жегіп, бет алдына қоя берді. Бұл асау бегім өліп тынғанша, ат арбаны тауға да, тасқа да соқты. Өзбектер70 "Тай-Дұғлы-бегімді Қызыр хан өлтірді", -дейтін. Оның мәнісі осы болар.

Оны өлтіріп, Қызыр хан екінші мәрте хан болып, бір жарым жыл патшалық құрды. [Оның] Бұрұт71 атты жаман бір ұлы бар еді. Әкесінің хандығына шыдамай, қапияда [пышақ] сұғып өлтіріп, өзі хан болды. Екі-үш күн өтпей, оның өзін де өлтірді. Одан соң аласапыран бұзықтық уақыты болды. Әр кісі әр тарапта бас көтерді. Сарай шәһәрі бұзылды. Елдің көбі Қырым уәлаятындағы Қыйат Мамайға қашып кетті. Бұл сөз осымен тәмам болды.

Біз енді Қара Ноғай хикаятына тағы келдік. Қара Ноғай Сыр бойында үш жыл патшалық қылды, Түркістан72 уәлаяттарында өкім жүргізді. Үш жылдан соң опат болды. Інісі Тұғлы-Темір73 деген хан болды. Хазіреті құдіретті Дост - сұлтандағы дәптерде айтылып еді: "Бұл Тұғлы-Темір ұлы патша болды, Самарқан-Бұқараға өкімін жүргізді", - деп. Бірақ оның патшалық құрған мерзімі мәлім емес.

Одан кейін Бәдік-оғланның ұлы Орыс хан болды. Бұл Орыс хан ұлы патша болды. Түркістанның бүкіл уәлаяттарына өкімін жүргізді. Тоқтамыс хан мен Темір-Құтлы ханға ол заматта хандық тимеген еді. Олар осы аталмыш ханның қызметінде жүрді. Құдайдың берген жаратылысынан Тоқтамыс-оғланның затында патшалық қасиет бар еді, тағы да [Орыс] ханның нөкерлері мен өзге халайықтар осы оғланға еріксіз ықтияр болып тұратын. Осы себепті аталмыш хан Тоқтамыс ханға жамандық ойлап, қастық қылуға дайын тұратын. Бәсе.

Қытай Баба Әлі-би деген қажытархандық Әбд-әл Кәрім ханның бегі және наиб бір кісісі бар еді. Аталмыш хан өлгеннен кейін 11іі Меккеге тәуеп қылып, қажы болып келді. Содан соң Сұлтан Ғазы - сұлтанның қызметіне келді. Бұл хазіреті сұлтан қары сөзге құштар болғандықтан одан сұрап еді: "Тоқтамыс ханды Орыс - ханның есігінен шыққан дейді. Оның не тарихы болған?" Сонда осы қажы бұл тарихты хикаят қылды. Мен пақыр солардан естіп едім. Ол айтты.

Ол заманда, Орыс хан Тоқтамыс-оғланға қастық ойлағаннан бұрынырақ Кенегес Құғанның ұлы Дәрбішек-мырзаны Шағатай патшаларына елші қылып жіберіп еді. Шырын... жіберіп еді. Бұлар барып, ... ордасы Сыр бойына тоқтады ... жағалап хан ордасына жақындады. Күн суық еді. Сырдың ... [суына] мұз қата бастаған. Үрік-Темір мырзаның соңына таман келе жатты. Кенет Сырдың жағасына көзі түсті. Қамыстың түбінде бір жалаң терлік киген жігіт судан шығып, жүзін төмен түсіріп, екі бүктетіліп, қалтырап - қатқанын көрді. Ішінен ойланып айтты: "Бұл басына бір іс түскен кісі болар", -деп, жортып, мырзаның соңынан қуып жетіп, оған айтты: "Рұқсатыңыз болса, хан жарлығымен [сізге] қызмет қылып келдім. Есен-аман ел ішіне ендіңіз. Ордаға таяп қалдыңыз. Хан көрінісіне қатысатын кісі мен емеспін. Мені онан ары әурелеп не егесіз? Мен осы жерден-ақ үйімді іздесем болмай ма?", - деп еді, мырза да рұқсат берді. [Ол] қайтып баяғы жерге келді. Атын жыраққа байлап, өзі жаяулап келді. Сол кісінің қасына келді, ол жүзін төмен салып қалтырап жатыр екен, аяғында жаман жарасы бар. Бұл сұрады: "Не кісісің?". Ол: "Несін сұрайсың? Мен азапқа түскен құлмын", - деді. Бұл айтты: "Мен азапқа түскен құл екеніңді көріп тұрмын, атыңды айт". [Анау жауап] қатты: "Мен Тоқтамыс-оғланмын. Бұрын да болса сезіп жүретінмін. Таң сәрі уақыты еді, ханның кісілері келіп үйімді басты. Атыса шыққанымда, олардың көп кісі екенін көрдім. Дария жақын еді. Өзімді дарияға салдым. Суға түскенде де атты. Бұл жара да ...Қозғалар қауқарым жоқ". Үрік-Темір: "Менің іздегенім ... еді. Басым - малымды, сенің жолыңа қояйын. ... Аллаһ таһала саған дәулет берсе, мені ұмытпағын", - деді. [Тоқтамыс-оғлан]: "Әр қашан құдай таһала дәулет берсе, оны сенімен бөлісемін, сенің сөзіңді, үйіңді, өтінішіңді бөтен қылмаймын", - деп ант ішті. Үрік-Темір сол заматта көрпе тонын шығарып, оны орады да, [өзінің] алып жүрген азығын алдына қойды. Тағы: Мені келмес деп көңіліңді алаңдатпа. Мен тірі тұрсам, әлбетте саған келемін. Сені осы жерден табайын", - деп аттанып кетті. Сөйтіп үйіне келді. Содан өз әулетінен бірнеше адамдарды жинап, ат-жарақтарым алып келді. Солай бұл оғланды Темір бектің қасына алып қашып келді. Темір бек ол заманда жаңа күшіне еніп, Бұқара мен Самарқандты алып еді. Бұлар келгенде, ол жақсы қарсы алды. Оташыларды шақыртып, аяғындағы [жебенің] ұшын алдырып, түрлі дәрілер берді. Ол бір айдан кейін тәуір болды.

Ол [Тоқтамыс-оғлан Темір] бектің қызметінде болды. Жаз шыға бек [оның қасына] бірнеше кісі қосты. [Орыс] хан жайлауға шығып бара жатқанда [Тоқтамыс-оғлан] оның елінің соңынан жетіп, жылқыларын қуып әкетті. [Соңдарынан] қуғын жетіп, ұрыс болып, бұлар талқандалды. [Бұлар] бектің қасына қайта келді. Әлқисса, Тоқтамыс-оғлан [Орыс] ханның елінен жылқы қуып, шабуыл жасап, қазақшылық жасап жүрді.

Шырын, барын74, арғын75, қыпшақ Тоқтамыс-оғланның ата - бабаларынан бергі елдері еді. Аталмыш осы оғлан қазақылық жасап, осы тарихтағы істерді істей бастағанда, бұл елдердің соқталдай жігіттері барып, оған нөкер болып, демеу бола бастады. Орыс ханның өзі де бұл елдерге бірсыпыра жапа шектіре бастады. Бұлар да Тоқтамыс-оғланға кісі жіберіп, [сәлем айтты]: "Сенің кесіріңнен хан бізге қаһарын төгіп, малымызды тартып алуда. Басымызға да қатер төніп тұр. Бізге бір қамқорлығыңды қылмасаң қиямет күн болғанда біздің әліміз сенің жағаңда болар". [Тоқтамыс]-оғлан бұл сөздерді естіп, көңілі бұзылып келген кісіге айтты: "Бұл жылы жайлауға шығарда елдің соңын ала көшіңдер. Пәлен деген өзеннің бойын жайлаңыздар, тағы жарақтанып күтіп отырыңдар. Інша Аллаһ, тірі тұрсам, сендерге де жетермін", - деді.

Жаз да болды, [Орыс] хан жайлауға көшті. Елдің соңын ала бұл ел де көшті. Жайлауға жеткеннен кейін әр ел бір-бір өзеннің бойына тарады. Бұл елдер [алдын ала] болжал қылған өзеннің бойын келіп жайлады. Халайық қымыз ішіп, қызықшылық - рақатқа батқан болатын. Осындай сәтте Тоқтамыс-оғлан елдің ішіне кіріп келді. Сол болжалмен бұлар жарақтарын жасап еді. Әр отбасы бір тіләгәнға (арбаға) екі ат жегіп, ұл-қыздарын мінгізіп, Еділ дариясының тарапына қарай қашты. Екі күннен кейін ханға Тоқтамыс -оғлан келіп, шырын, барын, арғын, қыпшақ және тағы бір елдерді [қосып] алып Еділ дариясына қарай қашты деген хабар келді. Хан дереу қасындағы кісілермен аттанғанша, шартарапқа адам шаптырып, өзі бұлардың соңынан қуғын салды. Ханның елдері жайлауға тарқап [кеткен] еді, аттардың да семірген кезі болатын. [ Орыс ] хан қатты [асығып, артынан қуа] шапты. Жырақтағы елдердің әскері жете алмады. Жақындағы елдердің де аттары семіріп қалып еді.

Бұларға жақын жеткен заматта [Орыс] ханның қасында адам аз қалды, екі жүз кісі, көп болса үш жүз кісі болатындай еді. Күн батып бара жатқанда бұл қашқан елдің қарауылы ханның [көтерген] шаңын көріп келді. Бұлар кеңес қылып, мынадай шешімге келді: "Олардың аттарының мойны қатайып келе жатыр. Аз - көп жете қоймас, бірақ [қуып] жетісімен бізге тиер. Біз енді өлімнің адамымыз. Еліміз бен әйеліміздің көз алдында өлейік. Болмаса тұқымымыз құрымасын. Атқа мінуге жарап қалған ұлдарымызбен Жәләл ад-Дин сұлтанды76, тағы Жақсы-қожаны сайлап шығарып, екі жол білетін кісіні оларға даярлап қояйық. Дауыс естілер жерде [біздің] қосынның жанымен оларды қатар .алып жүрсін. Егер жауды біз жеңсек, ұранымызды естіп, біздің артымыздан келер. Егер жау бізді жеңсе, ол басқа [олардың] ұранынан мәлім болар: [онда] тұрмай қашып құтылсын". Жәләл ад-Дин сұлтанды және Үрік-Темірдің үлкен ұлы Жақсы-қожаны басшы қылып, және бірнеше атқа шабуға жарайтын оғландарды бөлек шығарды. Жәләл ад-Дин сұлтан ол кезде он екі жаста еді. Жақсы-қожа да сол қатарлы еді.

Бұлар осы кеште қосынның жанында дауыс естілер жерде жүріп отырды. Түннің бір уағы өткенде [Орыс] хан бұлардың соңынан қуып жетті. Бұлар көштерін алдарына салып, өздері жасақ құрып соңынан жүр еді. [Орыс] хан айтты: "Бұлардың адамдары бізден көп. Таң атып қалып, біздің азшылығымызды көрсе, жаман болады. Түнде-ақ ұран салып тиелік. Азды - көптігімізді білмес, қашар", - деді. Сөйтіп ұран - сүрен салып тиді. [Орыс] ханның әскері бір шайқасып шыққанда, Үрік-Темірдің аты жығылды да, оның айқайлаған дауысы шықты: "Әй, мәрт Тоқтамыс! Тамырласқан сөзіміз осы ма еді? [Олар] қайтқанша мен қалып қойдым!", - дер еді. Осы сәтте ол оғландар аттарының басын тартып, бір жерде құлақ салып түр еді. Жақсы-қожа әкесінің дауысын таныды, тағы Жәләл ад-Дин сұлтанға айтты: "Көрдің бе? Бұл менің әкем - дүр, оны қолға түсірді. Енді сенің әкеңді де ұстайды. Әкелерімізден айырылып, біз жас оғландар не күн көргендейміз? Біздің де бірге өлгеніміз жақсырақ емес пе?", - деп еді, Аллаһ таһаланың қолдауымен Жәләл ад-Дин сұлтан мен бұл оғландар тәуекел етіп, әрқайсысы жәуанмәрт жігіттерше ұран салып, жаппай [жауға] лап қойды. Ханның кісілері қорқып, тізгіндерін тартты. Тоқтамыс - оғлан қайта шауып келіп, [Үрік-Темірді атына] мінгізіп алып, кері қайтты. [Орыс] ханның адамдарының аттарының мойны қатып келіп еді, көп кісіні сонда-ақ оқ алды. [Тоқтамыс оғланның адамдары] ханның артында әскері бар деп көп қуа алмады. [Қолға] түскен кісілерді сол жерде оққа байлап, ат-жарақтарын алып, қосынның соңынан жүріп кетті.

[Орыс] ханның қолға түспеген кісілері аулақ шығып барып жиналды. Қараса еш жерде хан жоқ. Бұлардың біреуі айтты: "Мен ханның қасында болып едім. Ханға екі кісі жабылып ұстағанын көрдім. Одан соң не болғанын білмедім". Қайтып шайқас болған жерге келді. Ханның өлігін тауып алды. Дереу ханның мәйітін алып, [бұлар] қайта елдеріне қашты. [Ал Тоқтамыс-оғланның қашқындары болса], олар да хан соңымыздан қуып жетер деп [жан сауғалап] қашты.

Орыс ханның қайтыс болуының мәнісі осындай. Өзбектер айтатын: "Жәләл ад-Дин оғлан кезінде әкесі Орыс ханмен соғысып жатқанда бір топ оғландарды бастап көлденеңінен ат салып, Орыс - ханды басып өлтірді", - деп. Бұл осылайша болып еді.

Тоқтамыс-оғлан Орыс ханның өлгенін білмей, қашып Көкәдай - Йісбұға деген шөбі шүйгін, сулы жер бар еді, сол жерге барды. Сол заманда Шәйбан хан немерелерінің бірі Ілфәк ханның ұлы Қанбай77 өз елінің ішінде хан болып Көкәдайды жайлап еді, соның қасына келді. Ол болса, беймәрттік қылып, оған Таң аңғарынан [ғана] орын берді.

Бірнеше күн жүргеннен кейін [Тоқтамыс-оғлан Қанбайға] өзінің инақтарынан сәлем айтып жіберді: "Ерікті кісі - хан - маған әкемдей әрі ағамдай болып тұрар. Мен оның сойылын соғуға дайынмын. Бізге бас бола білсе, оған [Мамайға] қарсы аттанар едік. Тәңірі таһала оны бізге берсе, ол азамат ұлы хан болар еді, біз де атты - тонды болып қалар едік", - деді. Қанбай да бұл сөзді естіп басында аттарын оқсатып еді. Соңынан қайта кеңес қылып, аттарын бейтарап қылды. "Шәйбанның кері кеңесі" деген сөздің лақабы [оған] таңылды.

Содан Тоқтамыс-оғланның аталмыш байдан үміті үзіліп, рұқсат сұрап кетер болды. Сол заматта Араб-оғлан деген хазіреті Йәдгәр - ханның үшінші ағасы бар еді, Қанбаймен шешелері бөлек бауыр болатын, мал-мүлкі көп дәулетті еді, Тоқтамыс-оғланды шақыртып үйіне түсірді. Көп жылқы, қой сойып, жақсы қонақжайлық қылған соң [ол Тоқтамыс-оғланға] айтты: "[Біздің арамызда] аға болып, елімізге бас болып тұрған кісіміз - Қанбай еді. Ол бас болып жорыққа бастар деп үміттеніп едік. Бұл бәтшағар, кері жүрді, жорыққа бастамады. Даңқты атағы шығып тұрғанда мұның жауын шабуға менің шамам келмейді. Сені бұрыннан жақсы кісі деп үміттенетінмін. Тәңірі таһала ісіңді өндірсін. Бұл жолы менің саған көрсетер көмегім жылқымды жиып, алдыңа салып берейін. Маған сауын биелерім қалса жетер. Аттан, байталдан, не жолыңа жарар десең бәрінен алып кет", - деп, жылқысын жидырып, алдына салды. Елдің айтуынша, ол дөнен, бестік аттан және байталдан басқа құлындарымен қоса алпыс төрт бие сыйлаған.

Содан [Тоқтамыс-оғлан] аттанып, Еділ дариясына келді. Сарай шаһарында хан-сұлтан жоқ еді. Келіп Сарайды алды. Таққа отырар алдында мешітте пәтуа қылып, құтбә78 оқып хан болды.

[Содан кейін ол] аттанып Қият Мамайға жорыққа шықты. Мамай да көп әскермен қарсы шықты. Қатты шайқас болды. Мамайдың әскері жеңілді. Өзі де қолға түсті. [Ол] өлтірілді. Ел - күңін көшіріп Еділ дариясының бойына әкелді. Бұл жолы Тоқтамыс- хан Сарай шаһарында Сайын хан тағында ұлы патша болды.

Жәнібек ханнан қалған нөкер - елдердің көбі Мамайда еді. [Тоқтамыс хан] Сарай уәләятына келгеннен кейін Мамайды өлтіріп, ел - күңі мен нөкер - сарбаздарын тартып алды, Дешті уәлаятындағы және басқа жерлердегі серкеш болып, бас көтеріп жүрген кісілер шарасыз болып, өздері келіп бағынып нөкер болды. Аталмыш Қанбай да келді. Оған "өзіңнің берген орның - дүр", - деп Таң аңғарынан жер берді. Бірақ Араб-оғланмен тұрып көрісті. Оң қанаттан жайылым беріп, қасына отырғызып, ат жарыс ұйымдастырды. Ол мәжілісте жатба79 жырлары айтылды:

"Сен Көкәдайда хан болдың,

Көп дүрмекті ерттің.

Көкірегіңді кептірдің

Біз саған көп тоңқайып бас ұрдық

Көтімізден неге келдің, Қанбай?", -

деп жырлайтын еді. Әлқисса, [Тоқтамыс хан] Араб-оғланға көп түрлі құрмет көрсетіп, сойырғалдар беріп, былай деп өкім қылды: "Шәйбан ханға тиесілі ел-жұртты барлығы және қайда қожасынан қашқан құл болса, йасақтан қашқан ел болса, бәрі саған бұйырсын..."

TYCIHIKTEMEЛEP

1 Мұхаджир - (арабша, "хиджраны іске асырушылар), Меккені жаулап алғанға дейін Мұхаммед пайғамбардың (ғ.с.) соңынан Мәдинаға көшкен мұсылман. Мұхаджирлер мұсылман қауымының қаймағы саналады.

2 Ансарлар - 622 жылы Мұхаммед пайғамбарды ғ.с. жоғарғы көсем әрі рухани ұстаз тұтып, оған және мұхаджирлерге өз қалаларына қоныстануға рұқсат беріп, материалды көмек көрсетіп, келісімге келген аус және хазрадж тайпаларынан шыққан Йасриб (Мәдина) қаласының тұрғындары.

3 Таби'ян - Мұхаммед пайғамбардың серіктерін көрген немесе олармен әңгімелескен адамдар.

4 Йәдгәр-хан - Темір-Шейхтің ұлы, Бұреке-сұлтанның әкесі.

5 Әбу-л Мәнсүр Ел-Барс-батыр-хан — кім екені анықталмаған.

6 Дешті Қыпшақ — "Қыпшақ даласы", Днепрден Ертіске дейінгі дала кеңістігі, Еділдің екі жағына қарай оң қанат және сол қанат деп бөлінеді. Шығыс Дешті қыпшақ кейінірек қазақ даласы деп аталды.

7 Сыр - Сырдарияның ежелгі сақ тіліндегі атауы, өзеннің орта және төменгі ағысындағы жерлерге қатысты айтылады.

8 Жошы хан - Шыңғыс ханның үлкен ұлы.

9 Уәлаят - Шығыс елдеріндегі әкімшілік бірлік, арабшадан аударғанда ел, аймақ дегенді білдіреді.

10 Еділ - Құлызым (Каспий) теңізіне құятын өзен, орысша Волга өзені.

11 Құлағу хан - Шыңғыс ханның немересі, Төленің баласы, Ирандағы

Құлағу әулетінің негізін қалаушы, патшалық құрған дәуірі - 1256-1265 жылдар.

12 Самарқан - уәлаят, оған Бұқара, Кеш, Қарши, Кермене, Қара Көл округтері кіреді.

13 Қорасан - Иранның солтүстік-шығысындағы Аймақ. Ол заманда Қорасан қазіргі Иранның солтүстік-шығысын, қазіргі Түркіменстанның оңтүстігін және қазіргі Ауғанстанның солтүстік-батысын алып жатты.

14 Қисар - Гиссар таулы қыратының оңтүстік-шығыс аңғарындағы аймақ пен қала. Қазіргі Сұрхандария облысы мен Тәжікстанның бір бөлігін қамтиды.

15 Ұлы Тау - Алай таулы қыратының батыс бөлігіндегі, Сарысу өзенінің солтүстігіндегі, қазіргі Қарағанды облысының батысындағы таулы массив.

16 Жұрт - деректерде бір әкімшілік - тайпалық бірліктің көшіп-қонатын ауқымындағы территорияны білдіретін термин; "ел" мағынасында да қолданылады.

17 Жасақ-йасақ, "Шыңғыс ханның қаулылары, яғни монғол дәуірінде империяның барлық тұрғындары орындауға міндетті заңдастырылған халықтың әдет-ғұрыптары.

18 Көрініс - таныстыру ғұрпы.

19 Орда - бастапқы мағынасы үй, хан сарайы, кейінірек билеушінің, ханның резиденциясы.

20 Шәйбан - Жошы ханның ұлы, Батудың бауыры. Бату мажар жорығынан кейін Шәйбанға ұлыс бөліп беріп, бағындырған жерінен үлес қылып Корал аймағын бөліп, төрт руды бе1рді: құсшы, найман, қарлық, бұйрақ. Плано Карпинидің дерегінде "Сыбан" аталады.

21 Тоқтамысхан (Тоқтамыш) - Тұқа-Темір әулетінен; оның шежіресі Тоқтамыс - Той-қожа - Тұғлы-қожа - Қоншақ (Көшек) - Сарыджа - Өз-Темір - Тұқа-Темір - Жошы. Тоқтамыс хан, Алтын Орда ханы, біршама уақыт Жошы ұлысының оң және сол қанаттарын өз билігіне біріктірді, патшалық құрған жылдары - 1380-1895 жылдар.

22 Темір-Құтлы - Жошының 13-ші ұлы Тұқа-Темірдің ұрпағы. Ол аштархандық хандар әулетінің негізін қалады.

23 Орыс хан - 1369-1379 жылдары Жошы ұлысының сол қанатын билеушілердің бірі, қазақ хандары әулетінің арғы атасы, Біршама уақыт Алтын Орда ханы да болды.

24 Өзбек хан -1312-1340 жылдары билік құрған Алтын Орданы билеген хан. Оның билік басына келуі мен төре тұқымынан болуы Тоғлық - Темірдің, Қызыр-қожаның, орыс тарихындағы Лжедмитрийдің және т.б. билікке келуі сияқты құпия мен күмәнге толы.

25 Қосын - "жүздік", әскерді ұйымдастырудағы бірлік.

26 Ел - деректер мен зерттеулерде тайпа, тайпа одағы, халық, мемлекет, орда және т.б. ұғымын білдіретін термин.

27 Жір-Құтлы - тарихи тұлға. "Шыңғыснаме" бойынша, Қыйат Исатайдың әкесі. Оның баласы Теңіз-Бұға әкесіне арнап Бердібек хан өлген жылы, яғни 1359 жылы кесене салдырған.

28 Теңіз-Бұға - Алтын Орданың сол қанатын билеуші Қыйат Жір-Құтлының баласы. Бердібек хан өлгеннен кейін Қыйат Мамай Алтын Орданың оң қолын бөліп әкетсе, Теңіз-Бұға сол қанатта, Сыр бойында тәуелсіз билік құрды. Кейбір деректер бойынша, оны Орыс хан өлтірген, ал "Шыңғыснамеде" "айдаудағы шыңғыс оғландарының" бас көтеруі нәтижесінде өлтірілген.

29 Бердібек хан - Жәнібек ханның ұлы, лақап аты Керкін-Көтен хан. Әкесінің өлгенін естігеннен кейін Тебризді тастап, Дешті Қыпшаққа келіп әкесінің тағына отырды (1357-1359).

30 Маңғытай - Шәйбан ханның он екі ұлының үшіншісі - Қадақ оғлан. Оның Тала-Бұқа деген бір ұлы болды. Ал оның екі ұлы болды: бірі - Маңғытай, екіншісі - Тұман-Темір.

31 Сарай - XIII ғасырдың 50-жылдарының басында Бату хан негізін қалаған Алтын Орданың бірінші астанасы.Батыс пен Шығысты байланыстырып тұрған ірі транзиттік бекет және сауда орталығы болды. Бұл қаланы 1395 жылы ақсақ Темір қиратты.

32 Қоналғы - әкімшілік шенділерді тасу, қабылдау және күту жөніндегі міндеткерлік.

33 Харадж - синонимі мал (мал-и харадж, мал-и галля) алым-салық жүйесінде өніммен алынатын рентаға қатысты термин.

34 Дәруга - алым-салықтардың дұрыс төленуін, міндеткерліктердің дұрыс орындалуын қадағалайтын жалпы басқаруды атқаратын монғол басқарушысы, қаладағы ханның әкімі.

35 Әкім - әкімшілік және сот функцияларын атқаратын ханның тағайындаған облыстың немесе аймақтың басқарушысы.

36 Нөкер - монғолша күтуші. Өз көсеміне қызмет ету міндетін алған еркін жауынгер.

37 Қырым - Қырым түбегіндегі қала, ірі сауда және қолөнер орталығы, генуэздіктер бұл қаланы Солхат деп атаған.

38 Каффы (Кафа) - Қырым түбегінің оңтүстік жағалауындағы ортағасырлық қала, қазіргі Феодосия.

39 Қырық-Жер - бұл қаланың қалдықтары Бахшысарайға жақын жердегі қазір Чуфут-Қала деген атпен белгілі.

40 Хажы-Тархан (Қожа-Тархан, Астархан) - керуен жолдың бойындағы ірі қала, орны казіргі Астраханның жоғары тұсында, Еділдің оң жағалауында.

41 Сары-Тақ (Сартақ) - Бату ханның ұлы, бір жылдан аз хандық құрды (1256-1257).

42 Туған (Тукан, Тоған) - Сайын ханның ұлы.

43 Ширван - Дербент пен Кура арасындағы шемаханың астанасы.

44 Берке хан - Бату (Сайын) - ханның ұлы. Ол Алтын Орданың іс жүзінде екінші (1256 жылы Бату өлгеннен кейін), ал формалды түрде төртінші (1257 жылы Сартақ пен Ұлақшының өлімдерінен кейін) ханы болды. 1266 жылы елхан Абаға ханға қарсы Капказ жорығында қайтыс болды. Ол ислам дінін қабылдағаннан кейін Алтын Ордаға араб мәдениеті таралды. Құлағуға қарсы Мысырдағы мәмлүк сұлтандарымен одақтасып, агрессиялық саясат ұстанды.

45 Сығанақ - Сыр бойындағы қала, қалдығы казіргі Қызылорда облысы Сұнақ-ата елді мекенінде орналасқан.

46 Шейх әл-алам Шейх Сайф ад-Дин Бахарзи (1190-1261) - атақты шейх, Наджм ад-Дин әл-Құбраның шәкірті.

47 Наджм ад-Дин әл-Кубра (1145-1221) - Шейх Әбу-л Жәннаб Ахмед ибн Омар, суфизмнің белгілі парсылық теоретигі және практигі, ақын, кубравийа сопылық бауырластығының негізін қалаушы. Ол танымның мистикалық жолының өз мектебін қалады, мүридтік ережелер мен кубравийа мектебінің негіздерін - 10 ұстанымын жасап шығарды. Кесенесі Көне Үргеніште.

48 Қара Көл - Бұқараның батысындағы аудан, қазір аудан орталығы.

49 Үргеніш - ежелгі қала және қамал. Хорезмшахтардың астанасы, ортаазиялық мәдениеттің ежелгі ошағы.

50 Сарайшық - маңызды сауда орталығы, Жайық өзенінің оң жағасында орналасты.

51 Құлызым теңізі - Каспий теңізі.

52 Туда Меңгі - Батудың ұлы Туғанның ұлы. Меңгі-Темірден кейін Сарай тағына отырып, 1282-1283 жылдары хандық құрды.

53 Меңгі-Темір - Батудың ұлы Туғанның баласы, 1266-1281 жылдары дербес мемлекетке айналған Алтын Орданы билеп, өз атынан теңге шығарды.

54 Басқұншақ — Басқұншақ деп алатын Батыс Қазақстандағы тұзды көл.

55 Тоқтаға, Тоқта - Алтын Орда ханы (1290-1312), ұйғырларды жақын тартып, ламалар мен сиқыршыларға үлкен құрмет көрсеткен.

56 Тоғрұл - Мың-Темір ханның ұлы, Тоқтағаның туған бауыры.

57 Келін-Бәйалын — византиялық ханзада, Тоғрылшының, кейін Тоқтағаның, кейін Башқыр Тоқ-Бұғаның және ақырында Өзбек ханның әйелі болды. "Шыңғыснаме" бойынша, Өзбектің анасы.

58 Үрүк немесе Ұрық - отбасы, ру, ұрпақты білдіргенімен қандас - туыстық бірлестік мағынасын береді.

59 Түмен - әкімшілік бірлік, он мың адамдық әскер шығара алатын қауымды білдіретін әлеуметтік термин.

60 Тоқ-Бұға (Тұла-Бұқа) - Бату ханның ұлы Тукуканның баласы, 1287-1291 жылдары хан болды.

61 Қият Исатай-бек - Өзбек ханды таққа отырғызған Алтын Орданың құдіретті батырларының бірі. Оның ұрпақтары Шығыс Дешті қыпшақта барлық билікті өз қолдарына жұмылдырды.

62 Баба Түкті - Баба Түкті шашты Әзиз, қазақтар әулие тұтады, батырлардың даңқты жебеушісі, бірқатар аңыздарда - маңғыт тайпасының негізін қалаушы.

63 Жәнібек - Өзбек ханның улы, Алтын Орда ханы.

64 Тұлыбай (Тұғлы-би) - Жәнібек хан тұсындағы мейлінше ықпалды әмірлердің бірі.

65 Ақ Көл - Жыланшық өзені құятын қазіргі Ташауз (Түркіменстан) қаласының солтүстік-шығысындағы шағын көл.

66 Қара-Ноғай - Маңғытайдың ұлы. Оның басқа аты Алып Атқыш- бахадүр болатын.

67 Үндақшы - тасымалдаушы.

68 Қазақтар - жоғары мемлекеттік билікті мойындамай, еркін өмір сүретін әлеуметтік бірлік.

69 Базаршы - Твайдуланың таққа отырғызған Алтын Орданың жаңа ханы, Жошының ұлы Таңғұттан тарайды.

70 Өзбектер - этноним емес, XIV-XV ғасырларда Шығыс Дешті қыпшақты мекендеген тайпаларды жинақтап айтатын саяси термин.

71 Бұрыт (Мұрат) - 1362-1363 жылдары сарайда өз атынан теңге шығарған.

72 Түркістан (Яссы, Йасы) - сырдың орта ағысындағы қала және уәләят, кейінірек Қазақ хандығының астанасы.

73 Тұғлы-Темір - "Шыңғыснамеде" моғолстандық Тоғлық-Темірмен байланысы туралы еш нәрсе айтылмайды.

74 Барын - Шағатай ұлысына таралып кеткен түркі-монғол тайпасы.

75 Арғын - Әбу Сайд тұсында Сырдария аңғарынан Мәуреннаһрға көшкен тайпа.

76Жәләл ад-Дин - сұлтан (Зелені-сұлтан), Тоқтамыс ханның ұлы. Оны үш мәрте, соңғы рет 1412 жылы хан жариялаған, деректерде бауыры Керім-Берді өлтірді делінеді.

77 Қан-бий (Қаған-би, Қоғанбай) - Илфак ханның ұлы, 1375 жылы Сарайда өз атынан теңге шығарған.

78 Құтба - Аллаһтың бірлігін жариялаумен пайғамбар мен оның отбасына сәлем айтудан басталатын насихатты білдіреді; онан соң мұсылмандарға патшалық құрып тұрған билеушіге арнап, жалбарынады және қорытындысында Құраннан алынған және Мұхаммед пайғамбардың (ғ.с.) айтқан сөздерімен түйіндейді.

79 Жатба - өлеңнің ерекше жанры.

Утемиш-хаджи.

Чингиз-наме. Алма-Ата:

Ғылым,1992. 90-118-66.

ӨТЕМІС ҚАЖЫНЫҢ "ШЫҢҒЫСНАМЕ" ШЫҒАРМАСЫНЫҢ ДҮНИЕТАНЫМДЫҚ НЕГІЗДЕРІ

Гауһар БАРЛЫБАЕВА

Қазақстан тарихы бойынша жазылған Өтеміс қажының "Шыңғыснаме" шығармасы көпшілікке белгісіз еңбектер қатарында қалып келеді. Аталған еңбекте ұлттық рух пен мәдениеттің жаңғыруына байланысты мәліметтер көптеп кездесетіндіктен, оның мәнін жете түсінуді, жан-жақты зерттеуді қажет етеді. Мұнда, әсіресе XIV ғасырдағы қазақ даласындағы Тукатимүридтер туралы, Тоқтамыс хан жөніндегі, Орыс ханның өлімі туралы, Дешті-Қыпшақ тарихымен байланысты Сырдариядағы Қыйат Жыр-Құтлу кесенесінің құрылысы жөніндегі баяндаулар өте қызықты.

Батудан бастап Тоқтамыс ханға дейінгі Алтын орда хандары өздерінің әскери-саяси істерін жүргізе отырып, Орталық Азия халықтары жадында көптеген аңыздар мен хикаяларға негіз болып қалыптасты. Олар "Шыңғыснаме" дүниетанымын қайта құруға үлкен ықылас қойып, осы арқылы қазақ мәдениетінің негізгі қабатына шығатын жолда табылуы мүмкін.

Еңбектің дүниетанымдық қырларына, күллияттарға бойлау жаңа ойлар тудыруға, философиялық ұғымдар мен категориялар қатары - философемалар жасауға жетелейді. "Шыңғыснамеге" дәстүрлі - діни, көркем, жалпы тарихи тұрғыда берілетін ойлаудың философиялық емес формалары тән. Дүниенің жұмбағына үңілу - халықтық фольклордан, аңыз бен хикаялардан, араб, парсы және түркілік поэзиядан, орыс және еуропалық мәдениеттен келіп туындайтын дүниені танудың өткінші емес сәттерін айқындап көрсетеді.

Үтеміш қажының осы шығармасымен қатар сол кезеңдерде ауызша дәстүрге негізделіп жазылған басқа да шығармалар болғанын атап өтуімізге керек, олар: "Тауарих-и-гузида", Қадырғали Жалаирдың "жами ат-тауарих", Әбілқазының Хиуада, Мауреннахрда, Қасым тұрағында жазған шығармалары.Аталған жазбалар XIV ғ. Дешті-Қыпшақтың шығысында өмір сүрген көшпелілердің тұрмысындағы заттары, сол заманғы саяси өмірі, шаруашылығы, тілі туралы бізге аса құнды деректер жеткізеді.

Уақыт өте келе санада әбден қалыптасып қалған ұғымдар, үлгілер өзгереді. Дегенмен дүниеге көзқарастың өзіндік ерекшелігін өзіне ғана тән белгі - бедерлерімен түсіну үшін сол уақыттың тарихи хроникасына оралу қажет. Жоғарыда аталған еңбектермен қоса: "Фатхнаме", "Шайба-ни-наме", "Зүбдат ал-асар", "Тарихи Абу- л-Хайр-хаии","Бадаи ал-вакаи", "Сығанақтан жеткен жазбалар", "Бахр ал-асрар фи-манакиб ал ахйар", "Тарих Шах Махмұд бен Мирза Фазил чораса", "Тарих-и Қыпшаки", "Тарих-и Қашғар", "Исламнаме", "Фирдаус ал-икбал", "Та-рих-и амнийа" және т.б. шығармалардың құндылығы өте жоғары.

Бахтияр сұлтанның, Иджан Бишкент оғланның, маңғыт Уақас бидің, табғұт Мане оғланның, Шимбат Хасан оғланның, қыйат Бұзанжар бидің, қоңырат Мұхаммед бектің, Үйсін бахадүр Қылыш байдың, өкіреш-найман Сарығ-Османның, тархан Құтлұқ-Бұқтың, қарлұқ Абд-ал Мәліктің, күрлеуіт Қожа-Лақтың, ұйғыр Кичик бийдің есімдерімен бірге көптеген адамдардың ерлік істері мен қызметінің баяндалуы дүниетанымдық бағыттардың едәуір сараланып айқындалуына негіз береді.

Қазақтық дүниетаным тарихын зерттеуде бір ерекшелікке назар аудару керек. XIV-XV ғасырларға дейінгі ортақ түркі мәдениетінде әр түрлі ұлттар мен ұлыстарға бөлу болған жоқ. Қазақтар мен өзбектер, қырғыздар мен қарақалпақтар үшін Қорқыт ата мен әл -Фарабидің, Баласағұни мен Қашғаридің, Қожа Ахмет Иасауидің шығармалары ортақ мұра болып келді. Еңбектер араб және ұйғыр, шағатай және алтай тілдерінде жазылып қалдырылғанын ескерсек, онда бұл халықтарды да түркі мәдениетіне өз үлесін қосқан деп санауымыз керек. Жылнама беттерінде аты аталатын алғашқы түркілер - ғұндардың Алтайдан шыққаны белгілі, ал қыпшақ тайпаларының Орталық Азия түркілеріне, сондай-ақ татарлар мен башқұрттардың, ноғайлар мен балкарлықтардың ұлттық құрамына қатысы зор.

Осылардың барлығы түркі мәдениетінің шығу тегінің бір екенін і көрсетеді. Оғыздарды алып қарайтын болсақ, тарихи мекендеген жерлері Сырдария мен Арал жағалаулары болса да, олардың түріктер мен түркімендердің ұлттық құрамына көп қатысы бар. солтүстік мұхиттан Жерорта теңізіне дейінгі, тіптен одан да әрі жатқан ұлан-байтақ территорияны мекен еткен түркі халықтарының жалпы тарихын жазудың қажеттілігі жеке, өз алдына көлемді міндет екендігі көптеген зерттеулерде аталып өткен болатын.

Өкінішке орай қоғамтанушылардың еңсесін көтертпей келген қоғам тарихындағы келеңсіз құбылыс /"бөліп ал да билей бер" деген принциппен / осы міндеттің маңыздылығы мен табандылығын толық ұғынуға мүмкіндік бермей келеді. Тарихи-философиялық әдіснаманың осы кезге дейін Гегель ілімдерінде айқын көрінісін тапқан әлемдік абсолюттік рухтың жиһан кезуі туралы еуропацентристік бағытқа сүйенетінін айтсақ та жеткілікті.

Түркітілді "Шыңғыснаме" ("Шыңғыс кітабы") шығармасы осы уақытқа дейін зерттеушілер назарынан тыс қалып келе жатқан Қазақстан тарихының дерек көздерінің қатарына жатады. Шығарманың авторы - Маулан Мұхаммед Достидің ұлы Өтеміс қажы; ол Елберіс ханның қарамағында болған, ықпалды отбасынан шыққан. Оның ата-бабалары ХҮ ғ. 80-жылдарында Сырдарияның сағасын жайлаған Шайбани ұлысының, Жәдігер ханның қол астына қараған. Бұл туындының авторы сол уақыттың тарихшыларының алдыңғы қатарлы саңлақтардың бірі болған.

Алғаш рет "Шыңғыснаме" мен оның авторы Е.Ф.Кальдің /І889ж./ белгілі катологінде аталған. 1902ж. В.В.Бартольд бұл еңбекке Түркістанның көпшілік кітапханасының қолжазбаларымен танысу үстінде назар аударып, ол туралы 1904ж. жарық көрген "Отчет о командировке в Туркестан" жинағында мәліметтер келтірілген болатын. 1915 жылы А.З. Валидов өзінің "Восточные рукөписи в Ферганской области" атты мақаласында: 1913 ж. Орынбор қаласында "Шыңғыснаме" тізімін тапқанын, оның "ташкенттік нұсқасымен салыстырғанда әлдеқайда толығырақ" болып жазылғанын айтқан болатын. Аты аталған авторлар "Шыңғыснаме" туралы бізге алғашқы мағлұматтарды берумен қатар, сол еңбектің ғылыми мәнін баса көрсеткен.

"Шыңғыснамені" оқып-зерттеуге үлкен үлес қосқан қазақстандық шығыстанушы - ғалым В.П. Юдин болды. Ғалымның ХІҮ ғасырдағы Қазақстан тарихына арналған еңбектерін жазуда осы шығарма негізгі дерек көздерінің бірі болды. В.П. Юдин жазба ескерткішті түпнұсқаның транскрипциясымен және мәтіндік ескертпелермен толықтыра отырып, оны орыс тілінде баспаға дайындады.

"Шыңғыснаме" келтірілетін деректер XIV ғасыр, яғни Қазақстан тарихындағы азырақ зерттелген кезеңдерде, орта ғасырдағы тұрғындардың саяси, этносаяси, шаруашылық, әлеуметтік-мәдени өмірінің мәселелерін шешуде қандай маңызды болғанын көрсетеді.

"Шыңғыснаме" Шыңғыс ұрпақтарының және Дешті-Қыпшақ тайпаларының Шыңғыс хан туралы, оның ұрпақтары, еуразия далаларындағы ру - тайпалар туралы әңгімелер негізінде жазылған, мұнда көшпелілердің ауызша тарихи білімі жазбаша түрде көрініс тапқан. Шығырма негізінен аңыз-әңгімелер мен ауызша жеткен деректерден құралған. В.В. Бартольд былай деп жазған болатын: "В исторических сочинениях он /"Шыңғыснаме" авторы - Г.Б./ находил только имена некоторых ханов, без всяких подробностей об их царствовании; большая часть ханов не была даже названа по имени. Поэтому он /Утемиш қажы -Г.Б./ стал собирать из уст знающих людей предания о прошлых временах... Скоро он прославился как знаток преданий...". Осылайша біртіндеп жиналған материал ой елегінен, талдаудан өткізілді. Осыдан кейін барып ол баяндаудың арқауына айналды. Автордың сөзімен айтқанда: " Мен олар туралы / Алтын Орда хандары туралы - Г.Б./ тиісінше білуге ұмтылып, сол себептен де қандай да бір адам аңызды жақсы біледі десе, соған жолығып, ақиқатты танып, біліп алуға тырыстым, олардың барлығын ой таразысынан өткізіп, қолайлысын жадыма сақтадым, қажет емес дегендерді қабылдамадым". "Шыңғыснаме" авторының сөзіне қарағанда, оның мәліметшілерінің қатарында саяхатшылар, ақсүйектер, хандар болды.

Өтеміс қажы жазба деректерді пайдаланған емес. XVI ғасырда, шыңғыс хан өмір сүрген дәуірден кейін үш ғасыр өткен соң, қазақ даласында қалыптасқан ауызша тарихи дәстүр бұл шығармада сол қалпында сақталған. "Шыңғыснаме" - өзіндік тарихи еңбек қана емес, сонымен қатар Шыңғыстық идеологияның ескерткіші болып қалуымен құнды.

Татар - монғол шапқыншылығы, оның жаулап алу әрекеттері, Монғол империясының құрылуы және Шыңғыс ханның ұлдары мен жақындарының ұлыстарға бөлінуі, сол заманғы куәгерлердің ой - дүниесін сілкіндіріп, алдыңғы уақытта өткен тарихи оқиғалардың ізін солғындатып, ал көшпелі халықтардың жадынан одан әрекеттегі этникалық, саяси, әлеуметтік, идеологиялық, этикалық жөне мәдени тарихының оқиғаларын түгелдей ығыстырып шығарғандай болды. Оның орнына жаңа болмыс ұғымдары келді.

Татар - монғолдардың жаулап алулары Еуразияның саяси картасын қайта жасады. Олар кейбір жағдайларда Африкаға да әсерін тигізді. Олардың жаңғырығы сан ғасырлар өткен соң да әлемдік тарихта орын алып келді.

Тарихи құбылыстар тек қана материалдық "дүниелік" жүйені ғана емес, саяси, рухани жүйені де өзгертті. Қай жағынан алып қарасақ та, еуразиялық әлем орасан зор қайта құрылуға ұшырады.

Монғолдардың жаулап алуының көптеген мәселелері әлі де болса қозғалмай жатқанымен де тұтастай жақсы зерттелген деуге болады. Мұнда тереңдей қарастырылмаған, тіпті әлі қолға алынбаған проблемалардың талдауға, зерттеуге оңайлықпен көне қоймайтыны белгілі.

Осы уақытқа дейін жете зерттелмеген, бірақ өте маңызды кейбір жайларға тоқтала кетейік. Мысалға, Шыңғыс ханның өзінің көзінің тірісінде Монғол империясының ұлдары мен немерелеріне бөлініп берілуі, көптеген халықтар үшін құқық беретін негіз ретінде қызмет етіп, тіпті XX ғасырға дейін кейбір жерлерде орын алып келді. Осы бөлінулер негізінде туындаған түсініктер, психологиялық жағынан қалыптасқан шүбәсіз императивтер жоғарғы билікке таласуға, территориялық бөлінушіліктерге, соғыстардың тұтануына, бейбіт мәмілеге келу мен бейбіт келісімдер жасауға итермеледі. "Шыңғыс ханның бөлуі" мен оның мұрагерлерінің "бөлінуі" көшпелілер мен басқа кейбір халықтардың құқықтық санасында, дүниетануы мен идеологиясында жоғарғы категориялар болып қалыптасты.

Еуразияның көптеген халықтарының, оның ішінде көшпелілердің қоғамдық санасындағы идеологиялық және психологиялық төңкеріс, яғни шартты түрде идеялық - психологиялық "революция" деп атауға болатын оқиғаның маңызы соншалықты зор болды, ол құбылыстардың әдеттегідей дамуының ауқымына кіретін оқиға көлемі біртіндеп, жаңа дүниетанымның қалыптасуына әкелді.

Дүниетаным шындықты рухани - тәжірибелік жағынан игеру жүйесін білдіретіні белгілі. Онда адамдардың білімі мен наным - сенімдері, имандылық идеалдары мен әлеуметтік мінез-құлық ережелері, саяси бағыттары, қоршаған дүниеге деген психологиялық және эстетикалық қатынасы көрініс табады. Дүниені түсіну дүниетаным ұғымында шоғырланып жеке адам үшін оның қоғамдағы орны: өзіндік сананың формасы, дүниені біртүтас ұғынудың нәтижесі ретіндегі қабылдаулардың жиынтығы болып қалыптасады.

Шыңғыс ханның өмірге келуі, оның шығу тегі мен ата-бабалары туралы аңыздар мұсылманшылық ұғым - қабылдауларға адамзаттың шығуы ретінде еніп, сонысымен әлемнің мұсылмандық картасына енді. Мұсылмандық тарихи шығармаларда адамзат тегінің пайда болуы әдетте адамның жаратылуы мен пайғамбардың тарихынан басталып, Оғыз туралы аңыздар циклімен, түркі - монғол тайпаларының ренеалогиясымен, Шыңғыс хан тегінің генеалогиясымен, одан әрі олар көшпелі әлемнің ру - тайпаларының және халықтарының таралуымен толықтырылады. Рашид ад-Диннің "Жылнамалар жинағы" мен тағы басқа да көптеген мұсылмандық тарихи еңбектер осылайша деректер береді.

Монғолдардың Батысқа жасаған жорықтары әлемнің жаңа картасын жасап, Еуразияның ұлан-байтақ даласында жаңа рухани жүйе орнатты. Шыңғыс ұрпақтарының (яғни оған барлық қазақ хандары жатады) билік жүргізуі жаңа дүниетанымдық негіздер туғызды, осы кезеңде христиандық пен буддизмнің, шамандық пен исламның, зороастризм мен манихейзм және басқа ағымдардың ерекше артықшылықтарды иеленіп, "құдайдың қалаушылары" болды.

Еуразиядағы уақыт осы себептен де Шыңғысханның билік жүргізген уақытынан бастап, "жаңа уақытқа" және оның алдындағы ғасырларды "жаңа дәуірге дейін" деп бөледі. Шыңғыс ұрпақтарының дүниені тану көзқарастары Үнді елінде; Қытайда, Кореяда, Еуропа, тіпті Солтүстік Африкаға дейінгі орасан зор кеңістікте үстемдік етті. Шыңғыс пен оның ұрпақтарының иелік етуі көптеген адамдар үшін әлемнің кіндігі, қозғалмас қамалдай көрініп, саясат негіздері, психологиялық бағыттар, адамдардың наным-сенімдері, әлеуметтік мінез-құлықтың ережелерімен қатар, имандылық идеалы ретінде қалыптасады, Шыңғыс ұрпақтарына бағынбау, оған сенімсіздік таныту мүмкін емес болып көрінді.

Көшпелілердің орталығы - Алтын орданың айбаты басым болды, дегенмен онымен қатар Ақ, Кок, Боз, Ала, Мамай, Мурат, Ахмет, Қырым, Паракөп, Жайық, Еділ, Аққала, Үлкен, Орта, Кіші (жүздер), Қырғыз-қайсақ, Ноғай (Маңғыт), Жүз-Орда, Қарақалпақ, Қалмақ және т.б. ордалар да болды. Осы аталған ордалардың көпшілігі XVI-XVIII ғғ. және одан кейінірек Қазақстанда, басқа қалалық және таулы жерлерде өз үстемдігін жүргізген болатын. Осы кезеңдерде дала көшпелілердің есебінде бұдан да бұрынғы уақыттардағы ордалар туралы естеліктер өмір сүруін тоқтатпады. Бұл жай ғана есте сақтау ғана емес еді. Шыңғыс ордасы мен оның ұрпақтарының ордалары туралы жоғарғы деңгейде қалыптасқан түсініктер көшпелілердің билік басындағы топтары үшін әуел бастан-ақ құқық ережелері ретінде қабылданған болатын. Бұлар құлаған Монғол империясының орнында құрылған мемлекеттердің, көшпелі және отырықшы елдердің ішкі және сыртқы қатынастарын реттеуші ережелердің маңызды көзі болды. Өтеміс қажының "Шыңғыснамесі" В.В. Бартольд атап өткендей, Ақ Орда, Кок Орда мен Алтын Орда тарихын білуде құнды еңбек болып саналады.

Көшпелі халықтардың көпшілігінде шамандықтың, буддизмнің, мұсылманшылықтың және басқа бағыттар мен шыңғыстық ілімнің араласуы жаңа дүниетанымның, жаңа идеологияның қалыптасуына, әлеуметтік жікке бөлінген қоғам жағдайында үстемдік құрушы топтардың санасы мен психологиясын жаулап алғанымен қоса, қоғамдық дамудың заңдарымен сәйкестікке қалың халық бұқарасын да рухани жағынан тәуелді етті. Өйткені "көкте - құдай, жерде - Шыңғыс хан" болған заман еді.

Осы аталған жайларды сараптай келіп, В.П. Юдин жаңа діннің қалыптасуына барлық негіздер бар деп есептейді. Бұл дін татар - монғол шапқыншылығымен келіп орнаған дүниетаным мен идеологияны құрамдылардың бірі болды. Осы дүниетанымдық және идеологиялық ұғым - түсініктердің жаңа жиынтығын шыңғысшыл бағыт деп атауға болады.

Шыңғысшыл бағыттың тағдыры татар - монғолдар басып алған ұлан-ғайыр жерлерде және оны мекен еткен халықтар өмірінде бірдей болған жоқ. Кейбіреулер одан бас тартып, жек көрді, басқалары оның кейбір жақтарын дәстүрлі дүниетанымдық және идеялық -психологиялық қалыпқа сай қабылдады, біреулер үшін ол жоғарғы деңгейдегі философия болды, сонымен кеңістік аспектісінде алып қарағанда шыңғысшылдық біртекті, бірдей болған жоқ. Оның маңызды бөлігі халықтардың рухани өмірімен және уақыт ағынымен өзгеріске ұшырап отырды.

Түркі - монғол халықтарының өмірінде дәстүрлі діни табынушылықтар өте аз орын алғандығы жөніндегі еңбектер саны біраз. Бұл тіпті ғылыми орталарда татар -монғолдардың дін ұстаудағы еріктілігі мен олардың себептері туралы түсініктердің қалыптасуына алып келді. Шындығында олардың дінге еріктілігі саяси қаруы мен

дипломатиялық құралы болды. Қажетті жағдайларда татар - монғол діндеріндегі айырмашылықтары желеу етіп, қатал жазалауларға қаймықпай барып отырды. Татар -монғолдардың басты міндеті өздері жүргізіп отырған идеялық - діни саясатында өздерінің қол астына қараған халықтың санасына шыңғысшылдықты кең мағынасында енгізу және тарату болды. Сондықтан да шыңғысшылдың өз бастауында – татар - монғолдардың ерекшелігі мен таңдаулылығын нығайту, олардың дүниені билеу құқына ие болуына қол жеткізу үшін жасалған идеясы кез келген өзіне бағынған идеологиялық жүйемен кірігіп өмір сүрді немесе өздеріне қолайлы формалар мен көлемдерде олардың құрамына еніп бірікті.

Ал шыңғысшылдықты дін ретінде қалай қарастыруға болады? Егер шыңғысшылдықтың негізінде көптеген әр түрлі тілдегі жазбаша ескерткіштердің тарихи деректі мәліметтері мен аңыздары жатқан болса, соның қатарында түркі тілді тарихи-мәдени зерттеу "Шыңғыснаме" де бар; Шыңғыс ханның өзінің өмірге келуі мен қызметі, оның жақындары мен өте алыс жатқан ата-бабаларының тегі туралы болса, онда шыңғысшылдықтың қандай да бір бөліктері шындық, ал қай жағдайларда аңыздан құралатын, сондай - ақ, ұлы "дүниені сілкіндірушінің" тарихы ғана емес пе? Шындығында түркі - монғол халықтары Шыңғыс ханның генеологиясының нақтылығына сенді, ал оның замандастары мен кейінгі ұрпақ оның өмірде шын болған тарихи тұлға екенін білді.

Осы жағынан алып қарағанда, буддистер Будданың өмірде бар екендігіне сенді, зороастрилықтар - Зороастраға, христиандар - Иисус Христосқа сенді. Мұсылмандар да Исламның негізін салған Мұхаммед пайғамбардың есімімен исламды "мұхаммедшілдік" ("магоматанство") деп атай отырып, оның өмір сүргеніне шүбә келтіруге болмайтын тарихи тұлға екеніне иланады. Мұндай мысалдарды көптеп келтіруге болады. Олардың тарихи тұлға болған-болмағандығына қарамастан, олардың ілімдері діни ілімдер болып қалыптасты, яғни дінге айналады.

Түркі - монғол халықтары әлемнің пайда болуы туралы шындық пен Шыңғыс хан тегі тарихының жалған генеологиялық тарихын өз ұғым - түсініктерінің орталығы етіп қойды, мұндағы ең басты тұлға - Монғол империясының құрушысы. Біз, шыңғысшылдықтың ықпалында болған түркі - монғол халықтары үшін Шыңғыс ханның уақытынан басталатын тарих - бұл "жаңа эра" тарихы, ал Шыңғыс ханға дейінгі тарих - "жаңа эраға дейінгі" тарих екенін жоғарыда атап өттік. Олар үшін Шыңғыс хан дәуірі уақыт санаудың бастапқы нүктесі, яғни эра болып табылады.

Шыңғысшылдықтың ерекшелігі; ол әмбебапты идеологиялық - дүниетанымдық тұжырымдама және прагматикалық ілім ретінде өз құрылымының нақты тарихы қабаттарымен "бүркемеленген" болатын.

Шыңғысшылдық тарихы - өзінің өзекті идеясы "әлемді билеу" болған жалған идеологияның, қияли дүниетанымның тууының тарихы. Ал егер татар - монғолдар жаңа идеалды дүниені жасаудағы өз жорықтарын түсінбеген болса, бұл - олардың "істерінен" "сөзі" басым болғандығының салдары. Олар бұны түсінген жоқ, тіпті оны өздерінің жаулаушылық жорықтарының соңына дейін, монғол империясының құлап, "монғолдық әлем" реликтілері құрып кеткенге дейін де түсінген жоқ.

Адамзат татар - монғол шапқыншылығының зардаптарын жоюмен айналысқанда шыңғысшылдық дінге сену екенін "байқамады". Басқа да универсалды идеологиялық -дүниетанымдық жүйелердің жаулық әрекеттері, кейбір жағдайларда өз құрамына шыңғысшылдық элементтерін енгізіп алған ислам немесе ламаизм секілді, оның барлық жерде жоғары деңгейде ұғынуға жағдай жасады. Қазіргі заманғы ғылымдар татар -монғолдардың "іс - жүзіндегі әрекеттерінің"нәтижелерін зерттеумен айналыса отырып, олар да шыңғысшылдықты тұтас ілім ретінде қарастырмады. Сондықтан да ол адамзаттың ойлау тарихында қоғамдық құбылыс ретінде қалды.

Татар - монғолдардың рухани қуатының негізі генеологиялық мифтер болды, олар бұдан ертеректе әлемнің түркі - монғолдық бейнесінің өзегі, сондай-ақ бұл көшпелі тайпалардың әрекеттегі қиял-ғажайып дүниетанымы мен идеологиясының негізі болған. Біз мифтер -генеологиялар құрылысы күрделі конустар құрағанын байқаймыз. Егер мұндай конустың төменгі тұсы өмір сүруші ұрпақтар мен олардың өмірде болған ата-бабалары болса, конус жоғарылаған сайын тізбегі аталған ата-бабалар санымен күрделеніп, ал ең жоғарғы ұшы нағыз фантазиямен аяқталды. Төменгі қабаттардың шындыққа сәйкестігі әлемнің біртұтас бейнесін, қызмет етуін көрсететін идеологиялық - дүниетанымдық жүйесінің генеологияларының жалғандығын түсінуге кедергі келтіреді. Шыңғысхан мен оның ұрпақтарының тарихтағы іс - әрекеттері үрдісінде қалыптасқан, шаманизм элементтерімен толықтырылған шыңғысшылдықтағы бұл мифтер татар - монғолдардың жаңа жүйесінде олардың әскери қуатына тең зор рухани күш болды.

Шыңғысшылдық дүниетаным, идеология, философия, қоғамдық құрылыстың қалыптасқан ережелері және әлеуметтік институттардың құрылымы, саяси және құқықтық жүйе, мәдениеттану ілімі, ағартудың негізі, қоғам мен отбасындағы мінез-құлықты реттеу құралы болды.

Шыңғысшылдықтың түркі - монғол халықтары тарихында қандай маңызы болғанын көрсету үшін көпшілікке белгілі бірнеше фактілерді келтіре кетейік. Шыңғысшылдық Шыңғыс хан тегінің жоғарғы өкіметке құқын құрметтеп, дәріптеді. Бұл көбінесе "хан" титулын алу тек қана Шыңғыс ұрпағынан тарамайтын адамдардың иеленуге әрекет етуі түркі - монғол халықтары және басқа халықтардың санасында құқыққа қарсы және қалыптасқан моральға жат әрекет ретінде қабылдаған. Мұндай актіні жүзеге асырмақшы болған адамды заңнан тыс деп есептейтін. "Қара адамдардың патшалық құруы (қарапайым адамдардың, Шыңғыс ұрпағына жатпайтындардың - Г.В.) осы уақыттан бастап тоқтатылсын! Осындай ұранмен қият тайпасынан шыққан Исатай мен сиджут тайпасынан шыққан Алатай, Шыңғыстың жалған ұрпағы болған Алтын орда ханы Өзбектің жақтаушылары болып, оның қарсыласы, шыңғыс ұрпағы емес - Тоқ-Бұғыны Хан өкіметін "сабырлықпен басып алмақ" болғаны үшін өлтірді.

Сондықтан, мұндай жағдайларда, тарихи дамудың объективті жағдайы Шыңғыс ұрпақтарын жоғарғы өкімет басынан тайдыруға әкелгенде, тарихи тәжірибе Шыңғыс хан ұрпағына жоғарғы өкімет билігінің тиесілілігі туралы қалыптасқан қағиданы айналып өту үшін, бірнеше әдіс - амалдар тудырған еді. Шыңғыс ұрпағы емес, бірақ билікті қолға алған билеушілер, мысалы, Әмір-Темір, Едіге және басқалар жалған Шыңғыс ұрпақтары -хандар арқылы басқаруға мәжбүр болды.

Басқаша жағдайларда мұндай билеушілер өздерінің тегін Шыңғыс ханнан немесе оның бір бабалары мен ұрпақтарынан таратып, аңыздар шығаратын. Мұндай аңыздарды Алтын Орда ханы Өзбек, жалған Келдібек, моғолстан хандары Тұғлұқ-Темір мен Қызыр-Қожа сол сияқты Әмір-Темір де пайдаланды, дегенмен хандық атақты қабылдауға шешім қабылдай алмады, сондай-ақ Қоқан хандары және басқалар да осылайша билік жүргізді.

Түркі - монғол және басқа халықтардың тарихында болған мұндай фактілер ауызша және жазбаша деректер арқылы көптен жеткен болатын. Осылайша, шыңғысшылдық тарихы өзіне қарсы әрекетті белгілі бір жағдайларда сол шыңғысшылдық құралдары - мен жүргізген қуаты туралы деректер келтіреді.

Бір таңқаларлығы, шыңғысшылдық тарихи құбылыс ретінде осы уақытқа дейін жойылған жоқ. ХХ ғ. тарихында қазіргі заманғы саяси тәжірибеде белгілі саяси топтар мен күштердің оны пайдаланғанын көрсетіп отыр. Бұл шыңғысшылдықты зерттеу - игерудің тек қана тарихи-танымдық мәнін емес, сонымен қатар бүгінгі уақытта саяси және басқа тұрғыдан да көкейтесті екенін байқатады.

Өтеміс қажының "Шыңғыснаме" шығармасының деректерін талдау XVI ғ. Дешті-Қыпшақ жерінде шыңғысшылдық идеяларының соншалықты өміршең болғандығын айқын баяндады, ал сол уақытта Бату ұрпақтары қазақ даласында тарих сахнасынан кетіп, оның орнына Шайбаниттер мен Тукатимуридтердің қарсылас топтары келіп жатқан кез болатын. Өтеміс қажының Шыңғыс хан және оның ұрпақтарының қызметіне тұрақты назар аударуы XVI ғ. шыңғысшылдықты әр түрлі қырында - қоғамдық-саяси, әлеуметтік жіктелген, құқықтық, моральдық - этикалық, мәдени жағынан тұтастай алғанда идеологиялық және дүниетанымдық жағынан талдауға мүмкіндік береді. Осыған ұқсас шығармалардың деректерімен, атап айтсақ: "Тауарих-и-гузида", Әбілғазының "Шалжараий түрк уа моғол" және басқаларымен сәйкестікте қарасақ, "Шыңғыснаме" мәліметтері айқын қалыптасқан әрі көрнекі түрде берілген, көшпелілердің далалық ауызша тарихи білімін қайталап құруға мүмкіндік береді. Осы - даланың ауызша тарихи білімін далалық ауызша тарихты тану (историология) деп атауға болар еді, бұл жерде "историография" терминін ауызша дәстүрге қатысты пайдалану дұрыс бола қоймас еді.

Ауызша тараған дала тарихнамасы - бұл монғолдық кезеңнен кейін көшпелілердің жалпы білімдер жүйесінен ерекше салаға бөлінген Дешті-Қыпшақ көшпелілерінің тарихи білімі.

Осы себептен де мұны "Ауызша дәстүр" терминімен де, не "аңыздар", "хикаялар" сөздерімен де анықтауға болмайды, өйткені фольклордың өзі бастауын далалық ауызша тарихи білімнен алған болатын.

Ойымызды қорыта келіп, біз қарастырған Өтеміс қажының "Шыңғыснамесі" XIV ғасырдағы Шығыс Дешті-Қыпшақ тарихында ерекше орын алады деп бағалаймыз. Бұл кезең - монғолдардың түркіленуінің аяқталған, Алтын Орданың құлаған, Бату ұрпақтары династиясының опат болу кезеңі, Дешті-Қыпшақ тайпаларының жекеленіп, қазіргі халықтар: қазақтар, татарлар, башқұрттар, қарақалпақтар мен басқалардың шыға бастаған кезеңі болатын. XIV ғасыр - бұл қазақтың мемлекет болуының алдындағы ғасыр. XII -XIV ғасырлардың тарихын оқып-зерттемей тұрып, Қазақ хандығының пайда болу тарихын түсіну қиынға түседі.

Өтеміс қажының "Шыңғыснаме" шығармасы бұл оқиғаларды тың деректермен толықтырады. Дешті-Қыпшақтың сол кездегі тарихын біз Дешті-Қыпшақтан тыс жерде жазылған еңбектерден білеміз. Бұрынғы Алтын Орда территориясында қалыптасқан Қазақстанның тарихымен қоса, басқа мемлекеттер мен халықтардың тарихын өзінде жазылған еңбектерден алынатын деректер жеткіліксіз. "Шыңғыснаме" - Дешті-Қыпшақ халықтарының өздері туралы өткен тарихты жаңғыртқан "өзіндік" үні болып табылады. Өтеміс қажының осы аталған тарихи-мәдени зерттеуін талдай отырып, дала халықтарының тарихының ар жағында - ішкі идеология тарихы мен дүниетанымы жатыр-ау деген ойға еріксіз тоқталасың.

БАБЫР ЗАХИР АД-ДИН МҰХАММЕД БАБЫРНАМА

...Тоғыз жүз отыз екінші жылы, сапар айының бірі күні, жұмада, күн Ақбозат жұлдыз шоғының тұсына барғанда мен Үндістанға жорыққа аттандым.

...Қасиетті пайғамбарымыздың заманынан бері Үндістан аймағына біздің жағымыздан үш патша билік жүргізіп, патшалық құрды. Оның біріншісі - Сұлтан Махмұт Ғази; оның үрім-бұтағы Үндістан тағында ұзақ жылдар отырды. Екіншісі - Сұлтан Шихаб ад-дин Гури1; оның өзі, құлдары, сыбайластары бұл елде көп жыл билік жүргізді.

Бөтен елден келген үшінші патша - менмін; менің жағдайым ол патшалардан бөлек. Сұлтан Махмұт та Үндістанды жаулап алғанда Хорасан тағына не болып отырған, Хорасанның сұлтандары да, оның шетіндегі аймақтар да соған бағынатын; Самарқанның ағзамы да, оның қарамағында болатын. Оның әскері екі лақ немесе бір лақ болғанына ешкім дауласпайтын шығар. Оның үстіне ол жеке раджалармен жауласты; ол кезде Үндістан бір патшаның билігінде емес-ті; әрбір раджа өз жеріне жеке билік жүргізетін. Сұлтан Шихаб ад-диннің де жағдайы солай болатын. Бірақ Хорасан бағынбайтын-ды, ондағы билікті оның бауыры Гияс Гури жүргізген-ді. "Табакат-и Насириде"2 Сұлтан Шихаб ад-дин бірде Үндістанға жүз жиырма мың сарбаздарымен аттаныпты деген мәлімет бар. Оның қарсыластары да рай мен раджалар болатын. Бүкіл Үндістанға ешқайсысы да толық билік жүргізген жоқ.

Біз алғаш Бхираға келгенімізде бір мың бес жүз, көп дегенде екі мың адам болған шығармыз. Ал бесінші рет Сұлтан Ибраһимді күйретіп, Үндістан патшалығын алғанымда, қарауымда бұрын - соңды қарасы көрінбеген әскер бар еді; нөкері, саудагері, қызметшісі бар, әскер құрамында тізім бойынша он екі мың адам болды. Маған Бадахшан, Құндыз, Кабул және Қандағар аймақтары қарағанымен бұлардан ешқандай пайда көрмедім, керісінше, осы аталған аймақтың кейбірі шекаралас болды да, бұларға едәуір жәрдем тап келді. Оның үстіне Мауараннахрдың барлық жері жүз мыңға жуық әскері бар өзбектің ханы мен сұлтандарының қол астында болды; бұлар біздің ата жауымыз еді. Ал Үндістанның Бхирадан Бихараға дейінгі аймағы ауғандықтардың қолында болатын.

Үндістанның патшасы Сұлтан Ибраһим еді; жерінің молдығына қарағанда оның бес лақ болуы керек емес пе? Сұлтан Ибраһимнің кейбір бүлік шығарған кездерінде, оның жасағы жүзге жеткен көрінеді. Бұл патша мен оның әмірлерінде мыңға тарта піл болды деп айтады.

Бұл жолы мен осыншама көп әскері бар, кең мемлекеттің Сұлтан Ибраһим сияқты басшысымен жүз кездестім. Үмітім ақталып, жаратушы нем жар пендесін зарықтырмай жауын табанының астына таптатты да, Үндістан сияқты ұлан-ғайыр мемлекетті басып алуға мүмкіндік туғызды. Мұндай бақытқа күшіміздің, қайратымыздың, қуатымыздың арқасында құдайдың құдіретімен, оның қолдауымен жеттік.

Үндістан - кең байтақ, халқы мол, жері құнарлы өлке. Ол шығысында да, оңтүстігінде де, тіпті батысында да мұхитпен шектеліп жатады; солтүстігінде Хиндукуш пен Кәпірстанның3, Кашмирдің тауларымен шектеседі. Солтүстік-батысында - Кабул, Ғазни, Кандағар; бүкіл мемлекетінің астанасы Дихли қаласы болып есептеледі. Сұлтан Шихаб ад-дин Гуриден Сұлтан Фируз шаһтың патшалығының ақырына дейін Үндістанның үлкен бөлігі Дихли сұлтандарының қол астында болды. Үндістанды да жаулап алған кезімде, мұндай бес мұсылманның ағзамы, екі кәпір ағзамы билік жүргізіп тұрған-ды. Тау мен орманда үлкенді-кішілі көптеген рай мен раджалар билік жүргізгенмен, белді де, тәуелсіз болғандары мыналар.

Біріншісі, Бхирадан Бихараға дейінгі аймақты жаулап алған, астаналық қала Дихлиге билік жүргізген ауғандықтар. Жұнпұр ауғандықтарға дейін Сұлтан Құсайын Шарқиға қараған, бұл әкімдерді үндістандықтар Пураби деп атайды. Олардың ата - бабалары Сұлтан Фируз шаһтың, оның Сұлтандарының қарақшылары болған; Фируз шаһтан кейін олар Жұнпұр патшалығына ие болып қалған. Ол кезде Дихли Сейіттердің тұқымынан тараған сұлтан Ала ад-диннің қолында болған. Темір бек Дихлиді жаулап алғанда бұл қаланың билігін Ала ад-диннің аталарына беріп кеткен. сұлтан Бахлул Лоди ауғандық болатын, оның ұлы Сұлтан Ескендір астаналық Дихли қаласын, астаналық Жұнпұр қаласын жаулап алады, сөйтіп, екі қала да бір мемлекеттің астанасы болды.

Екінші (мұсылман билеушісі) - гуджераттық Сұлтан Мұзаффар. Ол Сұлтан Ибраһимді күйретіп жеңіске жеткенімен, бірнеше күн бұрын ғана жарық дүниемен қоштасыпты. Бұл діншіл, тақуа ағзам болған, ғылымға да құштарлығы болды; ол хадисты оқып, құранды өне бойы көшіріп отырды. Бұл әулетті Таңқ деп атаған; оның арғы тегі де Сұлтан Фирузге, оның үрім - бұтағынан шыққан Сұлтандарға қызмет атқарған. Фируз шаһтан кейін Гуджарат аймағына билік жүргізді.

Үшінші билеушілері - Декандағы Бахманидтер, бірақ бұл күнде декандық Сұлтандарда күш те, мән де қалмаған. Оның иеліктерінің бәрін атақты бектер басып алған; егер билеушілерге бірдеме қажет болса, осы бектерден сұрайды.

Төртінші билеуші - Сұлтан Махмұт, ол Манду деп аталатын Мальва уәлаятын басқарды. Бұл әулет Хилджи деп аталады. Рана Санқа4 кәпір оларды күйретіп, иелігінің көп бөлігін жаулап алған. Бұл ағзамдар әлсіреп біткен, бас көтерері жоқ. Оның арғы аталары Фируз шаһтың тұқымынан тарайды; ол өлгеннен кейін жаулары Мальваны да басып алды.

Бесінші билеуші - Бенгалдағы Нұсрат шаһ. Оның әкесі Бенгалдың билеушісі болды, ол сейіт еді, лақап есімі - Сұлтан Ала ад-дин болатын. Билік мұрагерлік ретінде Нұсрат шаһқа қалған. Бенгалда ғажайып ғұрып бар: бұл елде билік мұрагерге өте сирек қалдырылады. Онда патшаға тақ жасалған; әрбір әмірге, уәзірге, лауазымды адамға алдын ала орын белгіленеді. Бенгал тұрғындарына сол тақ, сол орын ғана маңызды. Әрбір орынға оған тән, оған бағынышты нөкерлері, қызметкері, қызметшісі бекітіледі. Ал патша біреуді тағайындағысы келсе, немесе орнынан алмақ болса, онда сол орында отырған адамға құлшылық еткен нөкерлер, қызметшілер, бұрынғыдай міндетін атқара береді. Тіпті бұл тәртіп патшаның басына да тән. Бұрынғы билеушіні өлтіріп, ебін тауып, оның орнын басып патша болса, бұрынғы әмірлер, уәзірлер, әскер де, халық та соған бас иіп, тағзым етіп, оны бұрынғы патшадай ұлық көріп қызмет атқарады, Бенгалдықтар: Біз таққа деген адалдықты сақтаймыз, тақта кім отырса, соған құлшылық жасап, бас иеміз", - дейді.

Мысалға Нұрсат шаһтың әкесі Ала ад-динге дейін бір абиссиялық сол кездегі патшаны өлтіріп, таққа отырып, біраз уақыт билік құрған. Сұлтан Ала ад-диннен соң тақты мұрагерлік жолмен оның ұлы алып, патша болған.

Бенгалда мынандай бір ғұрып бар: патша тағына отырған адам өзінен бұрынғы қазынаны пайдалануды ұят іс көреді, арсыздық санайды. Билік қолына тиген адам жаңа қазына жинауы керек. Ол халықта қазына жинау бағалы, ардақты іс саналады.

Онда мынадай да әдет бар: қазынаны, атқораны ұстауға, патша мен Сұлтандардың қажетіне, тірлігіне жұмсалатын қаржы әдейілеп белгіленген аймақтан келіп түседі, ал басқа жерден түскен қаржыны жұмсауға мүлдем тыйым салынған.

Ұлан-байтақ жерді иеленіп, ұлан-ғайыр әскер ұстаған ұлы да белді мұсылман патшалар жоғарыда айтылған бесеуі. Бұдан өткендері болған емес. Әскерінің санына, иелігінің көлеміне қарағанда кәпірлердің ішіндегі ең қуаттысы раджа Биджангара мен жуырда ғана ерлігімен, семсерінің қуатымен даңқы шыққан Рана Санка. Оның иелігі Читур болатын. Манду сұлтандарының үстемдігі шайқала бастағанда, Рана Санка бұл елге бағынышты Рантанбур, Сарангпур, Бхилсан және Чандири аймағын басып алды. Тоғыз жүз отыз төртінші жылы, жаратқан иемнің қолдауымен Рана Санканың белді де қуатты адамының бірі, қол астында бес-алты мың кәпірі бар Мидини Раодан Чандириді тартып алдым. Кәпірлерді жаппай қырып-жойып, ұзақ жыл соғыстан жапа шеккен Чандири аймағын ислам еліне айналдырдым. Бұл жайындағы егжей-тегжейлі әңгіме әлі де айтыла жатады.

Үндістанның шеткі аймағында рай5 мен раджалар көп; олардың біразы исламға бағынған, өзгелері жыраққа орналасқандықтан, әрі олардың иеліктері жақсы бекінгендіктен ислам патшаларына бағына қоймады.

Үндістан бірінші, екінші, үшінші ықылымға орналасқан; бұл ел төртінші ықылымға жатпайды. Бұл бір ғажайып өлке; біздің жермен салыстырғанда мүлдем басқа дүние. Оның тауы, өзені, орманы, даласы, қаласы, аймағы, жан-жануары, хайуанаты, өсімдігі, адамы мен тілі, жаңбыры мен желі, бәрі, бәрі де біздің жерге, біздің елге ұқсамайды. Кабулға шектесіп жатқан ыстық аймақтарының кейбір табиғи көрінісі Үндістанмен ұқсас болғанымен, басқа жағдайы жер мен көктей; Синд өзенінен өтсең болды, жері мен суы да, ағашы мен тасы да, адамы да, жолы да, әдет - ғұрпы да айна қатесіз Үндістандағыдай.

Үндістанның солтүстігіндегі таулар аталып өтті, Синд өзенінің арғы бетіндегі тауларда Кашмирге қарайтын аймақтар бар. Осы таулы аймақтың көпшілік жері, мәселен, Пакли мен Шаманг Кашмирге бағынбағанымен, бұрын да Кашмирдің бір құрамы болған. Кашмирдің арғы жағында сан жетпес тайпалар, халықтар ұлан-ғайыр аймақты алып жатыр. Бенгалға дейін, тіпті мұхиттың жағасына дейін бұл тауларда халық тығыз мекендейді.

Үндістанның бұл бөлігінің тұрғындары жайында көп сұрастырдық, бірақ ешкім мандытып дәл мәлімет бере алмады. Жұрттың айтуынша, бұл таудың халқын Кас деп атайтын көрінеді. Маған мынадай бір ой келді: үндістандықтар "шин" (әрпін) "син" деп айтады: Үндістан тауындағы ең көрікті қала - Кашмир, жалпы ол таулы өлкеде, біздің естуімізше, Кашмирден өзге қала жоқ, олай болса Кашмир аталуының себебі де сол халықтың есімімен байланысты болар, яғни "Кас" - "Каш".

Тау халқы жұпар тышқанмен, қодаспен, шафранмен, қорғасынмен, мыспен сауда жасайды. Үнділер бұл тауларды Савалак-Парбат деп атайды. Үнділердің тілінде сава -жиырма бес, лақ - жүз мың, парбат - тау; сонда - "жиырма бес және жүз мың тау", яғни жүз жиырма бес мың тау деген сөз.

Бұл таулардың басынан жыл он екі ай қар кетпейді. Үндістанның кейбір аймақтарынан, мысалы, Лахор, Сир-хинд, Самбалдан сол тау шыңдарының қары ылғи да ағарып көрініп тұрады.

Кабулда бұл таулар Хиндукуш аталады; бұл Кабулдан шығысқа созылып, еппен оңтүстікке қарай бұрылған. Бұл таудың оңтүстікке қараған жағы Үндістан аталады.

Сыры беймәлім кас халқы мекендейтін солтүстік жағында Тибет аймағы жатыр. Осы Үндістанның бойына тамырша тарамдалып кететін сан өзен ағып жатыр. Сархиндтің солтүстігін ала басын алатын алты өзен ағады; бұлар: Синд, Бахат, Чинаб, Рави, Биях, Сатладж; Мұлтанның маңында мұның бәрі бір арнаға құйылады да, Синд деп аталады. Синд қарайтын, Татта аймағын басып өтіп, Оман теңізіне Үндістанда бұл алтауынан өзге де өзендер мысалы, Жун, Ганг, Рахаб, Гумти, Гагар, Сиру, Гандак тағы басқа да үлкен өзендер Ганг өзеніне құяды да Ганг деп аталады. Бұл өзен шығысқа қарай кесіп өтіп, мұхитқа құяды. Бұл өзендер басын Парбаттан алады.

Үндістан тауларынан басқа да мысалы, Чамбал, Банас, Битви өзендері ағады. Таудың басында ешқашан да қар жатпайды; осы өзендер де Гангке құяды.

Үндістанда басқа да таулар бар, солардың бірі солтүстіктен оңтүстікке созылған тау қыраты. Бұл қырат Дихли аймағынан, Фируз шаһ Жаһан-Нума аталатын ғимараттан басталады; биік тас жотаның үстіне салынған. Одан төңірегінде шашыранды ұсақ жартас төбелер Меват аймағында тау биіктен көрінеді; Меваттан кейін бұлар Биан аймағына дейін созылып жатады. Бари және Дұлпұр таулары да ұштасып осы тау қыратының құрамды тармағы болып табылады. Галиур аталатын Гвалиар таулары да, Рантам-бхура, Читура, Манду сілемдері мен таулары да осы қыратқа жатады. Тау қыраттары жерлерінде жеті-сегіз құрық үзіліп қалып отырады. Бұл таулар биік емес, ойлы, қырлы, тастақ, орманды. Мұнда ешқашан да қар түспейді. Үндістанның кейбір өзендері басын осы таулардан алады.

Үндістан аймағының көпшілік жері жазыққа орналасқан. Үндістанда қала да, аймақ та көп, суы ағып жатқан канал жоқтың қасы; ағынды су ғана болады. Кей жерлерде тоспалы су кездеседі.

Кейбір қалаларда арық қазуға, су жүргізуге болғанымен оны жасамайды. Мұның себептері біріншіден, Үндістанның егісі мен бақшасы мүлдем суаруды қажет етпейді. Күздік егін жауынмен суарылады; бір ғажайыбы көктемгі егіс жаңбыр жаумаса да шығады. Жас шыбыққа бір немесе екі жылға дейін шелекпен, немесе шығыр айналдырып, құдықтан су алып құяды. Бұдан кейін оны суарудың мүлдем қажеті жоқ. Кейбір көкөністер ғана суаруды қажет етеді.

Лахорда, Дибальпурда, Сирхинде және оған шектес жататын аймақтарда жер шығыр арқылы суарылады. Құдықтың тереңдігіндей екі арқан алады да, әрқайсысына тұзақ жасайды, сол тұзақ аралығына таяқ қыстырады, таяққа құмыра байлайды. Құмыра байланған (таяқшасымен) арқанды құдықтың бетіне орнатылған доңғалақтың үстіне тастайды. Доңғалақ кіндігінің екінші басына екінші доңғалақ, оның қасына үшінші доңғалақ бекітіледі, ал екінші мен үшінші доңғалақ аралығындағы кіндік тік орнатылады. Өгіз осы доңғалақты айналдырғанда оның тістері екінші доңғалақтың тістеріне тиеді де, ол құмыра байланған доңғалақты айналдырады. Су алатын жерге науа қондырады да, керек жағына қарай бұрып ала береді.

Аграда, Чандварда, Бианда және соның маңындағы жерлерде суды шелекпен көтереді. Бұл қиындығы мол, әрі лас шаруа. Құдықтың шетіне аша ағаш бекітеді де, ашасының арасына шығыршық дөңгелектің тістерін енгізеді. Ұзын арқанға үлкен шелек байлап, арқанды дөңгелек шынжырдың үстіне кигізеді. Арқанның бір ұшын өгізге байлайды да, оны бір адам жетектейді, ал енді бір адам шелектегі суды төгіп тұруы керек. Өгіз шелекті тартып шығарысымен арқанды сүйретіп кете береді де, өгіздің ізімен сүйретілген жапаға, зәрге былғанған арқан қайта тартылып құдыққа түседі.

Кейде, егістікте су тапшы болған жағдайда, еркек, әйел демей суды құмырамен көтеріп егіс суарады.

Үндістанның қалалары да, аймақтары да көріксіз. Оның барлық қалалары да, қыстақтары да біркелкі, бақшалары дуалмен қоршалмаған, көп жері мидай жазық, теп-тегіс. Кейбір өзендердің жағасын көктемгі жаңбыр жырмалап кетеді, сондықтан мұнымен жүру оңайға түспейді. Жазықтың кейбір жерінде тікенекті жыныс бұталар кездеседі. Бұл аймақтың адамдары қалың тоғайлардың арасына жасырынып, бағынғысы келмей, салық төлеуден бас тартып жүреді.

Үндістанда өзендерден өзге ағынды су жоқ. Кейбір жерде тоспалы су ұшырасып қалады. Осыншама үлкен қалалар мен аймақтар жаңбырдың суынан жиналған құдық пен тоспаның суын пайдаланады.

Үндістанда мекеннің, қыстақтың, тіпті қаланың қаңырап қалуы да, гүл жайнап құлпырып кетуі де оп-оңай. Егер көп жыл өмір сүрген үлкен қаланың тұрғындары қаладан кеткісі келсе, бір немесе бір жарым күннің ішінде өре көшіп, орны тып-типыл болады. Ал егер тұрғызамыз десе онда арық қазып, тоспа құрып барлық егін суарусыз өнеді. Быжынаған адам, еңбек жетерлік; олар топтала қалып тоспа жасап, құдық та тастайды; ал үй тұрғызып, керегесін қалаудың қажеті жоқ, бұтақ та мол, ағашқа сан жетпейді. Күрке тігілсе сол мезетте жаңа қала немесе қыстақ пайда бола қалады.

Бізде жылдың төрт мезгілі болса, Үндістанда үш мезгіл. Онда: төрт ай - жаз, төрт ай -жаңбыр, торт ай - қыс; әр айдың басында жаңа ай туысымен жаңбыр басталады. Әрбір үш жылда жаңбырлы айға бір ай қосып отырады, тағы үш жылдан кейін қысқы айларға бір ай, тағы үш жылдан кейін жаздық айға бір ай қосылады; осы жылдарды кібісе жыл деп атайды. Чаит, Байсах, Жет, Асарх - жаз айлары; бұлар Балық, Тоқты, Торпақ, Егіздерге (Босаға) сай; Саван, Бхадун, Ковар және Катик - жаңбырлы айлар; бұлар Шаян. Арыстан, Бикеш Мизамға сай; Аған, Пус, Маг, Фальгун - қыс айлары; бұлар Шаян, Атқыш, Ешкімүйіз және Сушыға сай. Үндістанның тұрғындары жыл мезгілін торт айға бөлгенде, жылдың әр мерзімінде қатты ыстық, жаңбыр немесе суық екі-ақ ай болады деп есептейді. Жаздың екі айы - Жет пен Асарды ыстық қатты болатын айы, ал жауынды мезгілдің алғашқы екі айы - Саван мен Бхадунды нөсер жаңбырлы айы, қыстың ортаңғы екі айы -Пус пен Маг қатты суық кезеңі деп санайды. Осындай есепке Қарағанда олар жылды алты мезгілге бөледі.

Аптаның әр күніне де Үндістанда ат берілген: сенбі - саничар, жексенбі - рабибар, дүйсенбі - сумвар, сейсенбі - мангалвар, сәрсенбі - будвар, бейсенбі - брихаспатвар, жұма -шукрвар.

Біздің жерімізде тәулікті жиырма төрт сағатқа бөліп, оның әрқайсысын сағат дейміз де, әрбір сағат алпысқа бөлінеді де, ол бөлік минут аталады, сөйтіп, бір тәулікте төрт жүз қырық минут болып шығады. Бір минуттың ішінде шамамен фатиханы бісмілләсімен алты рет айтып шығасың, сонымен тәулігіне фатиханы бісмілләсімен сегіз мың алты жүз қырық рет қайталайсың. Үндістандықтарда тәулікті алпысқа бөледі, оның әрқайсысын гари деп атайды. Оның үстіне жарық күн төртке бөлінеді, түн де төртке бөлінеді; оның әрқайсысы пахар аталады, бұл парсыша - пас. Өзіміздің жерде де пас, пасбан деген сөзді естігенмін, бірақ мұндай мәнде айтылмайды.

Үндістанның белгілі қалаларының бәрінде де сағат қоңырауын қағып тұратын арнаулы адамдар болады, бұлар гариали аталады. Оларда қалыңдығы екі елі үлкен тегенедей мыс ыдыс болады; осы мыс зат та гариал аталады, оны биік жерге іліп қояды. Оларда біздің кесеге ұқсас сағатты белгілейтін, түбі тесік тағы бір ыдыс болады. Бұл ыдыс бір гари болғанда суға толуы керек. Гариалилар ыдысты кезегімен суға қоя береді де, ол толғанша күтіп тұрады. Мәселен, таңның атысымен бір ыдысты суға салады; ыдыс суға толған кезде гариали балғасымен гариалды бір соғып қояды, екінші рет толғанда екі рет соғады, әрі қарай осылайша жалғасып толық пахар өткенше соғылады. Пахардың біткенінің белгісі ретіңде гариали балғасымен гариалды жиі-жиі соққылайды; егер жарық күннің бірінші пахары аяқталса, онда бірнеше рет жиі ұрғаннан кейін үзіліс жасайды да,тағы бір рет соғады; егер екінші пахар бітсе, онда жедел ұрыстан кейін екі рет, үшіншісінде - үш рет, төртіншісінде - төрт рет соғады. Күндізгі төрт пахар өткеннен кейін түнгі пахар басталады. Бұрын гариалидар әрбір пахар біткеннен соң пахардың мерзімін күндіз де, түнде де қағатын. Егер адамдар түнде оянып кетіп үш немесе төрт гаридің соққанын естісе, олар мұның екінші немесе үшінші гари екенін білмей жататын. Сондықтан түнгі мезгілде, күн бұлтты кезде гари соғылғаннан кейін пахардың белгісін соғуға жарлық бердім. Мысалы, түнгі алғашқы пахардың үш гариін соққаннан кейін үзіліс жасайды да, бұл үш гари бірінші пахардың белгісі екенін білдіру үшін бір рет соғады, ал үшінші түнгі пахардың төрт гариін соққаннан кейін үзіліс жасалады да, үшінші пахардың белгісін білдіріп, тағы да үш рет соғады, сөйтіп, бұл төрт гари үшінші пахардікі екені белгілі болды. Бұл ұтымды жағдай болды: түнде оянып кетіп, гариалдың қоңырауын естіп қай пахардан қанша гари өткенін анықтаймыз.

Өз мәнісіне гари алпыс бөліктен тұрады, оның әрқайсысын пал деп атайды; бұл тәулікте үш мың алты жүз пал болады. Әр палда көзді алпыс рет ашып-жұмасыз. Сөйтіп, бір тәулікте көзді екі жүз ом алты мың рет ашып-жұмасыз. Мен бір тәжірибе жасап көргенімде, бір палдың ішінде шамамен сегіз рет: "Құл, хуа-ал- Иахуды" бісмілләсімен айтады екенсіз, сонда бір тәулікте "Құл, хуа-ал-Лахуды" бісмілләсімен жиырма сегіз мың сегіз жүз рет қайталалайды екенсіз.

Үндістанның тұрғындары салмақ өлшемін де жақсы мөлшер - дейді. Сегіз рати бір машаға тең; торт маша бір тангіні құрайды, отыз екі рати. Бес маша - бір мысқалмен тең, яғни қырық рати; он екі маша бір тұлаға тең, яғни тоқсан алты рати. Он төрт тула бір сарды құрайды, ал қырық cap, белгіленген тәртіп бойынша, барлық жерде де бір манбанға тең. Он екі манбан - бір мани, жүз маниды минаса деп атайды. Қымбат тастар мен гауһар тас тангамен өлшенеді.

Үндістанда санды өте ұтымды белгілеген. Жүз мыңды - лак деп атайды, жүз лақ - крур, жүз крур, - арб, жүз арб карб, жүз карб - иил, жүз нил - падам, жүз падам - санг. Мұндай үлкен сандардың болуы Үндістанның байлығын көрсетеді.

Тұрғындарының көпшілігі мәжүсилер, пұтқа табынушылар; үндістандықтарды пұтқа табынушы хиндулар деп атайды. Біздің елімізде далалық жердегі көшпелілер ғана өздерін тайпаларының атымен атайды; ал онда аймақтың отырықшы халқы да, қыстақ тұрғындары да тайпаларының атымен аталады.

Бұдан бұрын да Санканы жеңсем, оның таңбасын мұсылмандарға сыйлаймын деп ұйғарған едім. Қонақасы берген кезімде Деруіш Мұхаммед Сарбан мен Шейх Зайн тамға сыйлаймын деген уәдемді есіме салды. Мен оларға: "Есіме салғандарың жон болды. Біздің қоластымыздағы тамғалы жердің бәрін де мұсылмандарға сыйладық" - дедім.

Хұсный хатшыларымды шақырдым да, бұл ұлы оқиғаны хатқа түсіріп қоюға әмір еттім. Шейх Зайнның құрастырған жарлығы көшіріліп бізге қараған аймақтың барлығына жөнелтілді. Бұл жарлық мынадай еді:

"Жалбарынса пәндесінің күнәсін кешіретін, тәубесіне түссе ықыласы түсетін, адасқанды ақ жолға бастайтын, күнәсінен арылтатын қайырымды жаратқан иеме, оның жер бетіндегі пайғамбары Мұхаммедке, оның жолын қуушы ағзамдарға мінәжат етейік, пір тұтайық!

Саналыққа ие болған жандар әділеттік атаулы, шындық атаулының заттық бейнесін жарқыратып көз алдына елестетіп, оның мәні неде екенін, адамзат жаратылысынан жемқорлыққа, дүниеқоңыздыққа бейім екенін, ол бұл жолдан жаратқан иемнің қолдауымен, тәңірдің жәрдемімен ғана бас тартып, тәубесіне келіп, барға қанағат ететінін ұғып, дүние танымына көзі ашылды. Адамның жаны зұлымдыққа бейім. Шынтуайтында, зұлымдықтың рухы жанды, бұдан арылу үшін жаратқан иеге мінәжат керек. "Бұл - Алла тағаланың шапағаты, оны көңілі түскен пәндесіне тарту етеді. Берейін десе Алланың қайырымдылығы мол".

Бұл сөздің мәнісі, айтылу себебі - патша сарайындағы ақсүйектер мен әскери басшылардың жастары патша мен билеуші қауым тегінің әдет-ғұрпын бұзып, жастықтың желігін қызықтап, шариғаттың ақ жолынан ауытқып, әлде қандай құмарпаздыққа түсуде. Енді бұл сөзге құлағдар болған жандар бірнеше күннен кейін тәубесіне келіп, жаратқан иесіне жалбарынады. Тыйым салынған істерді үзілді-кесілді тоқтатып, шын пиғылмен ағынан жарылғандарға есік айқара ашылады.

Жаратқан иеме мінажат етіп, жалбарынуымыздың негізгі мақсаты жат қылық - шарап құмарлықтан арылу емес пе еді. Бірақ та сыныққа сылтау іздегендей: "Оның емшісі уақыт қой" деп жақауратқан едік. Енді сол уақыт жетті; Алланың ақ туын ұстап, дінсіздермен соғыстық; исламның ер жүрек ұлдарын бастап кәпірлермен айқастық. "Алланың атын шақырып, асау жүрегін жуасытатын уақыт тумады ма, мұсылмандарға" деген көк тәңірінің үнін естіп, біз жаратқан иеме, "Күнәмізді кешіре гөр" деп жалбарындық.

"Үмітсіз шайтан жоқ" дегендей, жаратқан иенің берейін десе қайырымдылығы мол, өз жақыныңмен жағаласқанша, діни жолға бас исең сенен шапағатын аямайды. Қысқасы, мен: "О, жаратқан ием, біз өз басымызды қорлаппыз. Мен Алланың адал жолын аттап, жат іске жадыланыппын!" деп құдайға құлшылық етіп, шарапты аузыма алмауға ант еттім.

Менің қызметшілерім дін жолындағы қайырымды істі құптап, тәубеге келіп, адам кейпінен кетіріп, масқаралап, қорлаған шараптан ат-тонын ала қашып безіп, дастарқанды безендіріп, аспандағы шоқ жұлдыздардай көздің жауын алып арбаған алтын - күміс құмыралар мен тостағандарды аластады; бұл ыдыстарды алапестің ерні тиген ыдыс құсатып быт-шытын шығарып сындырды; Алланың қалауымен оның сынықтарын кембағал, мүсәпірлерге үлестірді. Қарамағындағы адамдар ағынан жарылып, дертті сылып тастағандай, иығындағы қырсығынан арылғандай жеңілдеді әрі "ұлығың соқыр болса көзіңді қысып жүр" дегендей, сол жиында ұлығымыздың жолын қуамыз десіп, шарап құмарлықтан құран ұстап бас тартты. Мырзасының тәубесіне келіп, шараптан бас тартқанына тәнті болған жұртшылық бұдан кейін де ағылып келіп құлшылық етіп, ант беріп жатты; осы жиында қауым болып шарап құмарлық дертінен біржолата қоштасты. Алланың жазуымен тәубесіне келіп, дертті ішімдіктен бойын аулақтатқанына қарапайым қауым дән риза. "Қайырымдылыққа жол сілтеген адам - Жасампазбен бірдей бағаланады, Алланың атымен билік жүргізуші патшаны бақытты өмірге жеткізеді, бұл қайырымдылық оны жеңіске жеткізіп, даңққа бөлейді.





Әміршінің жарлығы жамағаттарыма тарап, оның ойы жүзеге асып, ғұзырына бас иген жұртты мойынсұнғаннан кейін, жаратқан иесі жар болып, пәнде атаулы шарапты аузына татып алуы, алмауы былай тұрсын, үйіне сақтауға, бір жаққа алып баруға немесе алып келуге де тыйым салынады. Осындай жеңіске жету, адамның ырқын жеңуі - әмірші ағзамның да көңілін тасытып, адамзаттың құдіреттілігіне бас идірді.

Біз барлық жерде де мұсылмандардан ақы алынбасын деп бұйырғанбыз, бұрын өткен әкімдер ақы алған көрінеді, әрине бұл соларға иелік жүргізетін нәмеңгердің заңынан тыс дүние, сондықтан бұл заңды алмастыруға, өзгертуге тыйым салып, қалаларда, қыстақтарда, жолда, өткелде, бөгеттерде салық алынбасын деп бұйрық берілді. "Мұны ести тұра орындамаған немесе өзгерткен жарандар күнәға батады".

Мемлекеттің туы астында қауіп-қатерден арылып пана іздеген жандар, түрік, тәжік, араб, үнді, парсы бола ма, диқан ба, жауынгер ме, әйтеуір адамзаттың баласы біздің үкіметімізге үміт артса, құлшылық етіп тілеулестік білдіріп, ынтымақтық тілесе, ол біздің қамқорлығымызда болады. Жұрт бұл қайырымды заңнан бас тартпай, оның жүктеген міндетін бұлжытпай орындасын. Сонда ғана қамқорлыққа алынады. Бұл заңның жолынан таймай, мінәжат етіп, қайырымды, мәртебелі ғұзырлы ағзамның мөріне сеніммен қарағаны жөн. Сонда ғана жарандардың тілегі, үміті ақталады.

Жарлық ұлы мәртебелі ағзамның бұйрығымен жазылды. Оның ғұмыры ұзақ болғай. Бірінші жұманың жиырма төрті күні, тоғыз жүз отыз үшінші жылы жазылды".

Осы күндері жоғарыда айтылған оқиғаға байланысты үлкен - кіші демей қатты әбігерлене үрейленіп, араның ұясындай гүжілдеп жатты. Біздер ешкімнің аузынан да батыл сөзді, өткір де жарқын пікірді ести алмадық. Есіп сөйлейтін шешен де, әділғазы әмірлер де буыны босап, аузынан сөзі, қойнынан бөзі түсіп, аудан алып шыққан балықтай күй кешті. Осы жорықта Халиф қана байсалдылық көрсетті, билікті осалдатпай, тәртіпті қатал сақтап, жинақылық танытты. Адамдардың осындай босбелбеулігін, пендешілігін байқап, тосын қарекет жасамақ ойға келдім де, бар бектерім мен жігіттеріме былай дедім:

Ерте, кеш пе кім келсе бұл пәниге,

Түбі жоқ айналады, әрине.

Тәңір ғана мәңгі жасар ажалсыз,

Кім келсе де бәрібір бұл пәниге,

Өлім суын жұтар түбі, әрине.

Бұл дүниеге кім келсе де аз күн өмір сүруге,

Ақыр түбі тиіс болар жер астына кіруге.

Игі даңқпен өлсем жақсы егерде,

Тәнім өлер, даңқым жасар ел - елде.

Жаратқан ием бізді осындай бақытқа кенелтіп, қуанышқа бөледі. Қайғы-қасірет, дін жолында жауды өлтірген күнәкар емес, ал жан тапсырса - шейіт болады. Бәрі де құдіретті Алла тағаланың жазуы. Кеудеңнен шыбын жаның шығып кеткенге дейін жаудан бетіміз қайтпайды деп бәріміз де Алла тағалаға құран ұстап ант берейік.

Бек те, нөкер де, үлкен-кіші демей бәрі де құран ұстап Алла тағалаға жалбарынып ант берді. Жанын қоярға жер таппай аласұрған жұртты құдай тәубесіне келтіргеніне жақын да, алыс та, дос та, дұшпан да құлағдар болды.

Сол кездер бар жерде де аласапыран, қым-қуыт шақты. Адамның асқақтаған кезінде араны ашылып, тойымсыздық ниет пайда болатын, мына дүниенің бәрі қолына көшер кезде құдайын ұмытып кететін әлімсақтан тұқым қуалап келе жатқан тұрпайы, хайуанға тән мінезі бар ғой. Басшы аталатын адам соны ауыздықтай алмаса, адам баласын апатқа ұшыратпай ма! Мен соның бір тәсілі - дінге сендіру деп білемін. Бұл - бір данышпан адамдардың ісі! Айтпақшы, осы аласапыранда Құсайын хан Нұхани - Рапариді; Құтб ханның жасағы - Чандачарды, Рүстем хан атты бір сұрқия Миан- Ду-Абдан жасақ жинап Куилды басып алып, Кіші Әлиді тұтқындапты; Захид болса Самбалды тастап кетіпті; сұлтан Мұхаммед Дұлдай Канаужды тастап маған келіп қосылды. Гвалиардың кәпірлері Гвалиарға келіп, қаланы қоршап алды. Қалаға жәрдемге жіберілген Алам хан Гвалиарға бармай атының басын өз жеріне тартыпты. Ол жерден күн сайын суыт хабар келіп жатты. Үндістандықтардың кейбірі әскерден қаша бастапты; Ханбат хан Карг Андас Самбалға, Хасан хан Бариуәли опасыздарға қосылыпты. Біз мұны шыбын шаққандай көрмей, ештеңе болмағандай кейіп білдіріп, өз күшімізге сендік. "Өзіңді-өзің ұры тұтпа, жауың жанынан безсін" деген осындайда айтылса керек.

Соғыстың жабдықтары: үш бақай томар, зеңбірек қалқаны, оқ - дәрінің бәрін қамтығаннан соң екінші жұмада айының оны, сейсенбіде - Наурыз күні қоныстан өре көштік. Оң қанат, сол қанат, орталық топ сапқа қосылып қондырғы мен үш бақай томарларды сүйретіп ілгері жылжыдық. Ұста Әли Кули атқыштарымен жаяу сап түзіп қалқанның қасында жүруге бұйрық алды.

Арнаулы тәртіппен әркім саптағы орнына тұрғаннан кейін мен бектер мен жігіттерге, жауынгерлеріме рух беріп, жігерлендіру үшін атқа мініп сол қанат, оң қанат, орта саптарды аралап өтіп, әрбір жасаққа қандай тәртіппен сап түзейтінін, қалай жүретінін айтып шықтым.

Қос тігіп, қалқандарды орнықтырып, ор қазып алғаннан кейін қостың айналасын да бекіттік. Бұл күні айқасқа шығуды ойламадым, бірақ бірнеше жігіт тыным таппай атқа қонып, жауға тиісіп қайтты. Олар қолға түсірген тұтқындардың басын кесіп маған алып келді. Мәлік Қасым да бірнеше басты қағыпты; Мәлік Қасым жау жүрек жанды, оның жігері жауынгерлерге дем берді.

Келесі күні шабуылға шығамыз ба деп, тағы да көшпек болдық, Бірақ Халиф пен кейбір ниеттес адамдар: "Тоқтайтын қонысымыз алыс болмағандықтан, оның айналасын орлап, бекініс жасап алып, содан кейін көшкен жөн болады" деп кеңес берді. Ор қаздыру үшін Халифтың өзі барып жерін көрсетіп, қарауылын қойып қайтты.

Сенбіде, екінші жұмаданың он үші күні арбаларды жектіріп, оң канат, сол қанат, орта жасақтарды сапқа тұрғызып, бір құрық жер жылжып нысаналы қонысқа жеткенбіз. Біраз жұрт жаппасын тігіп үлгерген шақта жаудың қарасы көрінді деген хабар алдық. Сол сәтте-ақ әр қанат өз орнына орналассын: оңы - оңға, солы - солға орналассын, кірені қорғайтын топ күшейтілсін деп бұйрық беріп үлгердім.

Жиһангерлік жеңіс туралы фармонда6 исламның ақ туының астындағы ерлік баяндалып, жау әскерінің саны, орналасуы, қатар тізуі, мұсылмандардың кәпірлермен айқасы баяндалды. Жеңіс фармонын Шейх Зайн құрастырған еді. Мен ешбір өзгеріссіз, қоспай да, қысқартпай да сіздердің төреліктеріңізге ұсынып отырмын, жарандар, құдайдың құлдары.

"Жамағатына шапағатын тигізіп, періштелеріне қолдатып пахирлерін апаттан қағып, оның әскеріне демеу болып, кәпірлердің құтын қашырып жеңіліске ұшыратқан Алла тағаланың ісіне пендесі құлшылық етеді. Исламның сара жолын, ақ туын көкке желбіретіп, оның жарандарына сүйеуші болып, оның құлшылыққа мойынсұнбаған жауларын күйретіп, жаратқан иемнің пәнделерін қорлаған кәпірлердің көзін жойғызған да Алла тағаланың ісі. Дүниенің қожасы Алла тағаланың даңқы артсын! Алла тағаланың шапағатымен жаралған, дінге мойынсұнған жамағаттың қолдаушысы, оның бала-шағасының қамқоршысы жаратқан иемнің жер бетіндегі әміршісі Мұхаммед пайғамбарға Алланың рақымы түссін, періштелері қолдасын!

Алла тағаланың қайырымдылығы - оған құлшылық етуден туындайды; пәнделері жалған дүниеден пәк болып, жаратқан иесіне жалбарынса оның шапағатына бөленеді. Мұхаммед үмбетінің құдай дегені құр қалмайды.

Құлшылық еткен адамның қуаты тасып, өте күшті адамдар атқара алмайтын істі де тындырады. Құлшылыққа шапағатын тигізу деген осы болар. Жұмыр жер бетінде осыдан артық бақыт бар ма? О дүниеде бұдан артық бақыт жоқ, ал Алланың рақымына, қайырымдылығына қайырым жасау дегеніміз - кәпірдің күштілерінің еңсесін түсіріп, құтын қашырып, тізе бүктіру, рухтың басымдылығы да осында. Жаратқан иемнің өсиетін орындау жолында жағаласқан мұсылман бал асы Алла тағаланың уәжіндегі: "Опасыз, ұждансыз кәпірлер Алланың кәріне ұшырайды" дегеніміз осы емес пе. Олар жазасын тартты, Алла оларды тәубесіне түсірді. Саналы жандардың пікірінше, опасыз кәпірлермен күрестен артық бақыт болуы мүмкін емес. Алла тағала жарылқаймын десе рақымы аз ба, осы күндерде жаратқан нем жар болып, көз көріп, құлақ естімеген бақытқа кенелдік. Сайыпқырандарымыз имандылық, мұсылмандық жолында ақ туын желбіретіп жеңіске жетті, дос қуанып, дұшпан күңіренді. Қыран жүрек ұландардың есімі Алланың атымен кәпірлерге қарсы күрескен мұсылман баһадүрлерінің тізіміне жазылды, сөйтіп сайыпқыран ұландарымыздың ерлігінің арқасында исламның туы желбіреді.

Бақытқа қолымыз жетуінің жағдайы мынадай еді: Исламның қорғаушысы болған әскердің қылышының күшімен Үнді патшалығында жеңіс туы желбіреді, Ислам дінін қабылдаған жандар біздің жеңімпаз нәменгерлерімізге бағынып, адал ниетімен Аллаға құлшылық етіп, исламның ақ туының астына топталды.

Ар-ұяттан жұрдай (Рана) Санканың жағдайын айтпайсыз ба, ілкіде біздің бақытты ғұмыр кешіп жатқан нәменгерлерімізге бас иетінін айтып ант-су ішкен батырың шайтандай жолдан тайып: "оқтау жұтқандай кейкіп, мұрнын шүйіріп, кәпірлердің жолына түсті". Ол құдды сайтан тәрізді жынын шашып аласұрды, басшысынан айырылған, иесіз қаңғырып қалғандардың басын құрап, жасақтанып, мойнына өшпенділіктің белгісі - зұннар тағып, дінсіздердің жолына түскендерді еліктірді. Үндістанның төбесіне қамшы ойнатқан ант атқанның өктемділігі Алланың құлағына шалынып, әлі-ақ жазасын тартар.

Біздің әміршінің жеңіс туы желбіреп, жұлдызы жанғанға дейін өзі би, өзі қожа болып дандайсыған нәменгердің үкімі жүріп тұрған. Ал осы айқаста сол Рана Санканың бұйрығын орындаушы атақты раджа мен райлар, басқа да өкілдер мен оны пана тұтып жүрген діннен безгендер де оған күніміз қарап қалып па, бізді де анамыз ұл деп тапқан, біреуді - біреу жебейді, құдай жебесін деп, оның қолынан бөлініп, айқастарына қатыспай, жорыққа шығудан бас тартты. Бірақ бұл кең-байтақ аймақтың мәртебелі сұлтандары бос белбеу, жетектегі жылқы сияқты екен. Мәселен, Дихлидің, Гуджераттың, Манду сұлтандарының дәрменсіздігі соншалық, өзгенің жәрдемінсіз күнәһарларға қарсы тұруға дәрмені жоқ. Күнәһарлардың туы ислам елінің екі жүзге жуық қалаларында желбіреді. Рана Санканың мешіттері мен ғимараттарын қираттық, бұл қалалардағы кәпірлердің әйелдері мен балаларын тұтқынға алдық. Бұл күнәһардың күші әбден кемелденген екен. Егер Үндістандағы әдет бойынша бір лак кіріс келтіретін аймақ жүз атты, ал бір крор кіріс келтіретін аймақ он мың атты жасақ беретін болса, бұл күнәһарлардың көсемі билік құрып отырған жердің кірісі он крорға дейін жеткен, сонда бір лаққа шаққанда не болады десеңізші!

Сол күндері бұрын ғана Рана Санканың қандай да болмасын жортуылына қатыспайтын кейбір атақты мәжүсилер (пұтқа табынушы) исламға қарсылығын білдіріп, оған жәрдемін аямады. Сонымен он тәуелсіз әкім оған бас иіп, құлдық етіп, төңірегіне шілдің тобындай үйіріліп, гүжілдеп жатты. Бұл құдайдан безген он топ "қаралы" ту көтеріп: "Жанға - жан, малға - мал" деп жар салды. Олардың соңынан ергендер де, саптағы жауынгерлері де мол, иеліктері де аумақты еді. Олардың қолын айтар болсақ, Саллах ад-диннің отыз мың атты әскері, ал Равал Удай Синг Багаридың он екі мың атты әскері, Хасан мен Меуатидің он екі мың атты әскері бар, Бармал Идри - төрт мың, Нарихат Хара - жеті мың, Сир Синг део төрт мың әскер жиды. Ал Сұлтан Сикандардың ұлы Махмұд хан жері, иелігі болмаса да он мың атты әскер жиып әскери қолбасшы болуға тырысты. Қауіпсіз һәм жазира жазық жерден қуылған бұл адамдардың саны Үндістанда аймақтары мен иеліктерінде әдетке сайғанда, екі лак және бір мың еді.

"Адам аласы ішінде, мал аласы сыртында" демекші, бұл құдайдан безген кәпірлердің мейірімсіз тас жүрек жауыздардың басын қосып, ислам жолындағы адамдарға қол көтерді. Жаратқан ием қолдап оларды қарғыс атады, Алланың қары тиеді. Дін жолында, исламның ақ туы астында, әміршінің сарбаздары бір жеңнен қол, бір жағадан бас шығарып, жалғыз көзді Даджжалдың төбесінен жасындай түйіліп, жан аямай айқасты.

Тоғыз жүз отыз үшінші жылы жұмада айының екінші жартысында, он үшінші күні, сенбіде, жаратқан иемнің бұйрығымен, исламның жеңімпаз әскері Биана аймағына қарайтын Канва кешенінің маңына келіп шаңырағын көтерді. Жаудан екі құрық жердегі тау етегін айнала орналасты.

Ислам әскерінің дүбірі құлағына шалынғанда жау аю түскен араның ұясындай гүжілдеп, үйірін қорғаған пілдей азан-қазан болып, исламның қағба тасын шайнап тастайтындай қайраттанып, таудай - таудай пілдеріне қару-жарақтарын артып, әскери сапқа тұрғызды.

Алып піл мен аласа үнділік

"Пілді адам" деп аталды.

Бейне ажал ақшамындай, ашулы олар жексұрын,

Қара түнде қаптаған жұлдыздардай аспанды,

Олар оттай, жоқ - түтіндей көтергенде бастарды

Ашуға аспан қапталды.

Оң мен солдан келеді олар бейне қалың құмырсқа,

Атты, жаяу мыңдаған табанға жер тапталды.

Сөйтіп, олар кескілесе шайқаспақ оймен жеңімпаз әскерге қарай бет алды.

Исламның ақ туының астындағы мұсылман қырандары сайдың тасындай, ну ормандағы ырғайдай сап түзеді. Олардың балқарағайдың бүріндей дулығасының ұшы күн нұрына шағылысып, нұр шашып, Алла атымен аттанған пәндесінің жүрегіндей шынайылық сезілді. Жауынгерлердің сабы Ескендір Зұлхарнайынның темір сауытты қырандары сияқты, олардың қатары Алла тағаланың жазуымен түп-түзу болаттан көрінді. Мұндай адамдарды Алла тағала жебейді: "Олар - құдайдың ақ жолында, олардың құтқаратыны Алланың адал жандары".

Сапымызда жоқ біздің қорқақтар мен езбелер,

Патшаға адал, сенімді өңшең парыз сезген ер.

Көкке биік көтерген желбірейді тулары,

Сөздері өктем әлемге "жеңісті біз бердік" дер.

"Сақтықта қорлық жоқ" деп, әскердің алдыңғы сапында тұрған атқыштар мен зеңбірекшілерді қорғау үшін Рұм әскерінің әдісімен, арбаны біріне-бірін байластырып бір қатарға тіздік. Ислам қорғанысының мықтылығы соншалық, оған көненің көзі де, жер мен көк те ризашылық білдірді. Адам да риза, құдай да риза деген осы болар. Әскердің орналасуы, бекіністің жасалуы, әрі тез жасалуы ұлы мәртебелі сұлтан һәм мемлекеттің сүйеніші Низам ад-дин Эли Халиф хақанның төңірегіне серіктестерінің топталуына ықпал етті. Оның жарлығының барлығы тағдырдың жазуы еді; оның бар тірлігі, іс әрекеті падишаһтың ойынан шығып, құптап отырды. Қолбасшы ағзам әскердің ортаңғы шебіне орналасты; орта қолдың оң қолтығында шаһтың жақсылықта да, жамандықта да қасынан табылар, сүрінсе қолтығынан сүйер бауыры Шын Темір сұлтан мен қымбатты ұлы, көзінің ағы мен қарасы - Сүлеймен шаһ, ағзамның қасиет тұтар адамы - Қожа Камал ад-дин, Дұст Хауенд болды; биліктің сүйеніші, сенімді адамы, ет жақын сырлас та сенер жаны - Камал ад-дин Жүніс Әли, тағы бір сүйеніші, сенімді серігі - Жалал ад-дин Шаһ Мансұр Барлас, сондай сенімді серігі – тірегі - Низам ад-дин Дәруіш Мұхаммед Сарбан, адал пейілді сүйеніші - Шахаб ад-дин Абдолла Китабдар, олардың қатарында Низам ад-дин Дұст кіші аға да тұрды.

Ортаның сол қолтығында да белгілеген орынға текті атаның ұлдары жайғасты, олар да халифқа қандас, туыс, һәм ұнатқан адамы еді. Олар: Бахлула Лода Сұлтанның ұлы - Ала ад-дин Әлім хан, сол сұлтанның дос-жары, халыққа жағып, исламға шын пейілімен мойынсұнған адамдардың ішіндегі садырлардың арасындағы еңсесі биік жаны шейх Зайн Хауафи; тағы да сол сұлтанның жақындарының бірінің ұлы, ағзамына шексіз берілген, сүйеніш бола алатын - Камал ад-дин Мұхибб Әли; сондай сүйенер ұлан - марқұм Күш бектің бауыры Ахметтің ұлы - Низам ад-дин Тарда бек; сол марқұм Күш бектің өз ұлы -Шир Афкан; жақсы-жайсаңдарға сүйеніш болған ұлы хан Араиш хан; уәзір біткеннің ұлысы - дәстүр Қожа Камал ад-дин Құсайын, диуанның басқа да атақты адамдары сап түзеді.

Оң қанатта - жаратушы иемнің шапағатына бөленген, халифат көгінде оның сәуле шашқан шоқ жұлдызы, бостандық алған Алла пенделерінің мақтаны, сұлтанат пен халифаттың даңқын әлемге жаюшы біздің ұлымыз Мұхаммед Құмайын баһадүр бастады. Сол күн нұрына бөленген қымбатты ұлдың ұланына мынадай сарбаздар сап түзеді: билік қолынан түспеген мырза, әрі ағзамның шапағаты тиіп жүрген адамы - Қасым Құсайын сұлтан; қалаулы азамат Низам ад-лин Ахмет Жүсіп Оғалақшы; патшалықтың қолдаушысы, шексіз сенімді жан - Жалал ад-дин Хұсрау Көкелтас; патшалықтың сүйеушісі - Кауам Уәли Қазынашы Қаракөз; қалаулы азамат - Низам ад-лин Пир Кули Систани; адамдардың арасындағы уәзірлердің қалаулысы - Қожа Камал ад-дин Пехлеуан Бабахшы; қалаулы азамат - Низам ад-дин Әбді аш-Шакур, қалаулы азамат, Ирактың елшісі - Сүлеймен Ақа және Систанның елшісі - Құсайын Ақа. Жеңіс даңқына бөленген баһадүр ұлдың сол қанатына: мәртебелі мырза, сейіттердің тұқымы, арғы тегін пайғамбардан тарататын Мір Хама; адал қызметімен көзге түскен ақсүйектердің тірегі Шамс ад-дин Мұхаммади Күкелтас пен Низам ад-дин Қожағи Асад Жандар сап түзесін деп жарлық берілді.

Оң қанаттың шетінде Үнді әмірлері бұйырылған орындарда тұрды. Олар: патшалықтың тірегі, Хан ханан - Дилауар хан, манаптардың тірегі Мәлік Дад Карарани, манаптардың тірегі, шейхтың шейхы - Шейх Гуран. Ислам әскерінің сол қанатының шетіне: текті тұқымнан шыққан, накибтардың панасы, манаптардың ұйтқысы Та-ха мен Я-сина руларының мақтанышы, Сейіт Мағди қожа ұрпақтарының көшбастары, сондай-ақ оның ардақты да қайратты бауыры, Алла тағаланың рақымы түскен - Мұхаммед Сұлтан мырза; Мағди Сұлтанның ұлы, биліктен қол үзбеген, халифтар ұрпағы, ағзамның шапағаты түскен Әділ сұлтан, патшалықтың тірегі, шексіз сенімді жан Му'изз ад-дин Әбді әл-Әзиз минахұр, патшалықтың тірегі - Шамс ад-дин Мұхаммед Әли Женг- Женг, қалаулыларды жақтаушы серігі, шексіз сенімге ие болған - Жалел ад-дин Құтлық Қадим қарауыл, қалаулылардың жақтаушы серігі, шексіз сенімге ие болған - Жалел ад-дин шаһ Құсайын Жарақи, Моғол Ганчи, Низам ад-дин Жан Мұхаммед Бек Атқа. Үндінің әмірлерінен бұл қанатқа жоғарыда аталған сұлтан ала ад-диннің ұлдары - Камал хан сұлтан мен Жалел хан, қалаулылардың тірегі - Әлихан Шейхзаде Фармули, қалаулылардың тірегі биандық хан -Низам хан бөлінді.

Айналып соғатын топтың оң қанатына: қалаулылардың тірегі, сенімге кірген, сырдес Тардика мен Баба Қашқаның бауыры Мәлік Қасым моғол тайпаларынан құралған жасағымең, қалаулылардың сенімді серігі Момын Атқа мен ағзамның күзетіндегі Рүстем Түрікмен бастаған жасақтың қолдаушылары топтастырылды.

Ағзамның ниеті ауған, адал да әділ азамат санайтын, қалаулы жандар үшін жанын пида етуге дайын адамның бірі Низам ад-дин Сұлтан Мұхаммед Бақши болатын. Ол Ислам әскерінің текті атадан тараған ақсүйек мырзаларын нысаналы жерлерге орналастырып, өзі біздің әмірімізді орындауға әзір отырды. Ол тарапқа шабарман тауаджи, жасауыл аттандырып, ұлы сұлтандар мен өмірлерге, даңқты ұлдарымызға әскердің, жасақтың орналасуы, жайғасуы жөніндегі бұйрығымызды жедел жеткізіп жатты. Әскер орнынан қозғалып, әркім өзінің шептегі орнына жөнелер алдында: "Бұйрықсыз ешкім де орнынан қозғалмасын, рұқсатсыз соғыс ашылмасын" деген мүлтіксіз орындауға міндетті жарлық жарияланды.

Сол күннің бір пасы өткенде қарама-қарсы шекіскен әскер біріне-бірі жақындап, айқаса кетті. Екі жақтың әскерінің ортаңғы тобы күн мен түннің тоғысар сәтіндей тоқайласты. Оң қанат пен сол қанаттың айқасының айбаттылығы сондай - жер қайысып, көк күңіренді. Опасыз жаудың сол канаты ислам әскерінің оң қанатына қарсы ұмтылды. Олар Хұсрау Көкелтас пен Баба Қашқаның бауыры Мәлік Қасымды ығыстырды; біздің қымбатты Шын Темір сұлтан бұйрықты орындап оған жәрдемге ұмтылды да жауды ортаңғы шепке дейін ығыстырды, ол үшін қымбатты бауырымызға сыйлық тартылды. Осы кез мына құбылмалы да құтырыңқы чаманда сирек кездесетін жағдай болды. Шабуылдаған шөптің қақ ортасында, ақ дегені алғыс, қара дегені қарғыс саналатын ұлы қамқоршының, Алланың рақымы түскен біздің ардақты ұлымыз Мұхаммед Құмайын шаһзаданың қасында, бір сапта айқасып жатқан Мұстафа-и Рұми зеңбірегін алға сүйреп шығып, зеңбірекпен де, мылтықпен де жауды жайратып, жүрегін жарып тастағандай болды. Айқас күшейген шақта біздің қымбатты бауырымыз Қасым Құсайын сұлтан, қалаулылардың тірегі Ахмет Жүсіп пен Қауан бек жарлық алып оларға жәрдем беруге ұмтылды. Жау да қарап қалмады, көмекті үстемелеп, қара шыбындай қаптады. Біз де күш жинап, түйдек-түйдек соққы бердік. Алдымен Жалел ад- дин Хинду бек, оның соңынан Мұхаммед Күкелтас бен Қожағи Асад Жандар, сонан кейін жоғары мәртебелі биліктің таяныштары, ең сенімді серіктер саналатын Камал ад-дин Жүніс Әлі, ұлысы - дастұр Қожа Камал ад-дин Құсайын, диуанның басқа да атақты адамдары сап түзеді.

Оң қанатта - жаратушы иемнің шапағатына бөленген, халифат көгінде оның сәуле шашқан шоқ жұлдызы, бостандық алған Алла пенделерінің мақтаны, сұлтанат пен халифаттың даңқын әлемге жаюшы біздің ұлымыз Мұхаммед Құмайын баһадүр бастады. Сол күн нұрына бөленген қымбатты ұлдың ұланына мынадай сарбаздар сап түзеді: билік қолынан түспеген мырза, әрі ағзамның шапағаты тиіп жүрген адамы - Қасым Құсайын сұлтан; қалаулы азамат Низам ад-лин Ахмет Жүсіп Оғалақшы; патшалықтың қолдаушысы, шексіз сенімді жан - Жалал ад-дин Хұсрау Көкелтас; патшалықтың сүйеушісі - Кауам Уәли Қазынашы Қаракөз; қалаулы азамат - Низам ад-лин Пир Кули Систани; адамдардың арасындағы уәзірлердің қалаулысы - Қожа Камал ад-дин Пехлеуан Бабахшы; қалаулы азамат - Низам ад-дин Әбді аш-Шакур, қалаулы азамат, Ирактың елшісі - Сүлеймен Ақа және Систанның елшісі - Құсайын Ақа. Жеңіс даңқына бөленген баһадүр ұлдың сол қанатына: мәртебелі мырза, сейіттердің тұқымы, арғы тегін пайғамбардан тарататын Мір Хама; адал қызметімен көзге түскен ақсүйектердің тірегі Шамс ад-дин Мұхаммади Күкелтас пен Низам ад-дин Қожағи Асад Жандар сап түзесін деп жарлық берілді.

Оң қанаттың шетінде Үнді әмірлері бұйырылған орындарда тұрды. Олар: патшалықтың тірегі, Хан ханан - Дилауар хан, манаптардың тірегі Мәлік Дад Карарани, манаптардың тірегі, шейхтың шейхы - Шейх Гуран. Ислам әскерінің сол қанатының шетіне: текті тұқымнан шыққан, накибтардың панасы, манаптардың ұйтқысы Таха мен Я-сина руларының мақтанышы, Сейіт Мағди қожа ұрпақтарының көшбастары, сондай-ақ оның ардақты да қайратты бауыры, Алла тағаланың рақымы түскен - Мұхаммед Сұлтан мырза; Мағди Сұлтанның ұлы, биліктен қол үзбеген, халифтар ұрпағы, ағзамның шапағаты түскен Әділ сұлтан, патшалықтың тірегі, шексіз сенімді жан Му'изз ад-дин Әбді әл-Әзиз минахур, патшалықтың тірегі - Шамс ад-дин Мұхаммед Әли Женг - Женг, қалаулыларды жақтаушы серігі, шексіз сенімге ие болған - Жалел ад-дин Құтлық Қадим қарауыл, қалаулылардың жақтаушы серігі, шексіз сенімге ие болған - Жалел ад-дин шаһ Құсайын Жарақи, Моғол Ганчи, Низам ад-дин Жан Мұхаммед Бек Атқа. Үндінің әмірлерінен бұл қанатқа жоғарыда аталған сұлтан ала ад-диннің ұлдары - Камал хан сұлтан мен Жалел хан, қалаулылардың тірегі - Әлихан Шейхзаде Фармули, қалаулылардың тірегі биандық хан -Низам хан бөлінді.

Айналып соғатын топтың оң қанатына: қалаулылардың тірегі, сенімге кірген, сырдес Тардика мен Баба Кашканың бауыры Мәлік Қасым моғол тайпаларынан құралған жасағымен, қалаулылардың сенімді серігі Момын Атқа мен ағзамның күзетіндегі Рүстем Түрікмен бастаған жасақтың қолдаушылары топтастырылды.

Ағзамның ниеті ауған, адал да әділ азамат санайтын, қалаулы жандар үшін жанын пида етуге дайын адамның бірі Низам ад-дин Сұлтан Мұхаммед Бақши болатын. Ол Ислам әскерінің текті атадан тараған ақсүйек мырзаларын нысаналы жерлерге орналастырып, өзі біздің әмірімізді орындауға әзір отырды. Ол тарапқа шабарман тауаджи, жасауыл аттандырып, ұлы сұлтандар мен өмірлерге, даңқты ұлдарымызға әскердің, жасақтың орналасуы, жайғасуы жөніндегі бұйрығымызды жедел жеткізіп жатты. Әскер орнынан қозғалып, әркім өзінің шептегі орнына жөнелер алдында: "Бұйрықсыз ешкім де орнынан қозғалмасын, рұқсатсыз соғыс ашылмасын" деген мүлтіксіз орындауға міндетті жарлық жарияланды.

Сол күннің бір пасы өткенде қарама-қарсы шекіскен әскер біріне-бірі жақындап, айқаса кетті. Екі жақтың әскерінің ортаңғы тобы күн мен түннің тоғысар сәтіндей тоқайласты. Оң канат пен сол қанаттың айқасының айбаттылығы сондай - жер қайысып, кок күңіренді. Опасыз жаудың сол қанаты ислам әскерінің оң қанатына қарсы ұмтылды. Олар Хұсрау Көкелтас пен Баба Кашканың бауыры Мәлік Қасымды ығыстырды; біздің қымбатты Шын Темір сұлтан бұйрықты орындап оған жәрдемге ұмтылды да жауды ортаңғы шепке дейін ығыстырды, ол үшін қымбатты бауырымызға сыйлық тартылды. Осы кез мына құбылмалы да құтырыңқы заманда сирек кездесетін жағдай болды. Шабуылдаған шептің қақ ортасында, ақ дегені алғыс, қара дегені қарғыс саналатын ұлы қамқоршының, Алланың рақымы түскен біздің ардақты ұлымыз Мұхаммед Құмайын шаһзаданың қасында, бір сапта айқасып жатқан Мұстафа-и Рүми зеңбірегін алға сүйреп шығып, зеңбірекпен де, мылтықпен де жауды жайратып, жүрегін жарып тастағандай болды. Айқас күшейген шақта біздің қымбатты бауырымыз Қасым Құсайын сұлтан, қалаулылардың тірегі Ахмет Жүсіп пен Қауан бек жарлық алып оларға жәрдем беруге ұмтылды. Жау да қарап қалмады, көмекті үстемелеп, қара шыбындай қаптады. Біз де күш жинап, түйдек-түйдек соққы бердік. Алдымен Жалел ад-дин Хинду бек, оның соңынан Мұхаммед Күкелтас бен Қожағи Асад Жандар, сонан кейін жоғары мәртебелі биліктің таяныштары, ең сенімді серіктер саналатын Камал ад-дин Жүніс Әлі, қалаулылардың сүйеніші Жалал ад-дин Шаһ Мансұр Барлас, қалаулылардың сүйеніші Шихаб ад-дин Абдолла Кітабдарлар да жәрдемге келді. Бұл теке тартыс көкпар емес, жойқын қырғын айқасты. Сондықтан оларды да демейтін қалаулылардың таянышы Дұст кіші аға мен Шамс ад-дин Мұхаммед Хәлел ахта бекті де ұрысқа ендірдік.

Ислам әскерінің оң қанатында да, сол қанатында да жау әлденеше қайтара шабуылға шығып, жандары жаннатқа кетіп жатса, енді бірде біздің қырандар да күші басым түсіп, жауды кейін шегіндірді. Сондай бір көріністі сүйенішіміз де, таянышымыз да болған Момын Атқа мен Рүстем Түрікпеннің жасағынан байқадық. Олар жауды қуып берді; үрейлендіріп, ес жиғызбас үшін оның сұлтандық ғұзырындары Низам ад-дин Әли Халифтың хақан әулетінің сүйеніші саналатын нөкерлерін жөнелттік. Оларды сенімді тірек Қожа Махмұд пен Әли Атақаға басқарттық. Біздің қымбатты бауырымыз Мұхаммет Сұлтан мырза, өкіметтің қамқоршысы Әділ Сұлтан, патшалықтың қолдаушысы Муизз ад-дин Әбді әл-Әзиз мирахұр, Жалал ад-дин Құтлық Қадам қарауыл, Шамс ад-дин Мұхаммед Әли Женг-Женг, сол сияқты қалаулылардың сүйеніші Шаһ Құсайын Жарағи мен Моғол Ганча қасқайып айбарлы айқасқа кірісті. Халық арасынан шыққан уәзірлер дастұры Қожа Камал ад-дин Құсайынның жасағын да соларға жәрдемге жөнелттік.

Мұсылманның ақ туының астында, әділеттік жолында құранның: "Олардың жаратқан иемнің шапағатынан өзге күтер қайырымдылығы бар ма?" деген аятын қайталап, жаратушы бір Алла тағалаға иек артып, шайқасқа аттанды; сол жолда шейіт те болды.

Қақтығыс пен айқас ұзаққа созылып бара жатқанда ағзамның зеңбірек тасасында байлаулы арыстандай ширығып, жұлқынып тұрған қырандарына: "Майданға араласып, оң қанаттан да, сол қанаттан да, ортадан да шабуылға шықсын!" - деген жарлық берілді. Аспан күмбезінің ернеуінен рауандап қылаң берген таң сәулесіндей арбаның қалқасынан өре түрегелген олар майдан даласында тың серпіліс жасап, жаудың қанын судай ағызды; жау қырандары жұлдыздай ағып түсіп жатты. Жасағымен қасқайып ұрысқа кіріскен Ұста Әли Күли, біздің дәуірімізде сирек ұшырасатын ерлік көрсетіп, әйдік тастарды зеңбіректен атқылап жатты. Оның ерлік ісін немен салыстырарсың!? Безбенмен салмақтайтын қорғасын емес, шойын да емес. Егер оның жалғыз істеген қарекетін таразының бір басына қойсаң, оның екінші басына салмақ тартар қандай күш бар! "Ауырлықты жер ғана көтереді" десек те, бұл гүрзі жотаға, таудың басына түссе жүндей түтер еді. Гүрзі жауды да солай күйретті: темір құрсауының да, қамалының да күлі көкке ұшты.

Әмірші тұрған қақ ортадағы атқыштар бұйрық бойынша айқасқа араласты. Олардың әрқайсы - ақ жауды қан қақсатып, жанын жаһаннамға жіберіп жатты. Жаяу әскер жанкештілік көрсетіп, ерлік иен жүректілік танытты, борап тұрған оққа, жалындаған қылышқа бас тікті. Осы шақта ұлы мәртебелі қаған жар салып, ортадағы ат-арбаны ілгері жылжытуды бұйырды, оң қанаттағы, сол қанаттағы жасақтары кәпірлердің шебіне қарай ұмтылды. Жеңімпаз әскердің ор жер - әр жерінен - ақ жеңіс туының желбірегенін көргенде көл - көсір теңіздей толқыған әскердің жеңетіндігіне күмән болмады. Мүмкіндік шындыққа айналды деген осы шығар.

Мыңдаған атты - жаяулы әскердің айқасынан көтерілген шаң бұлтқа айналып, күннің көзін жауып, соғыс алаңының үстін шарпып қалды; сатырлаған қылыш - найза жай отындай жарқылдады. Кімнің жеңіп, кімнің жеңіліп жатқаны белгісіз, азан-қазан дүние: аспан да, жұлдыз да, өзге планета да жоқ, жер жаңадан жаралып, аттың тұяғының ұшқыны жанартаудың шашыранды шоқты тасы сияқты айқыш-ұйқыш от шашады. Апырмай, ақыр - заман деген осы емес пе деп аңырап қаласың.

Шайқас күні балыққа азық болды аққан қан,

Айға жетті аспанға көтеріліп ұшқан шаң.

Кең далада үріккен аң тұяғының дүбірі,

Алты қабат болса жер, сегіз қабат болды аспан.

Дін жолында жанын шүберекке түйіп, шейіт болуға бел байлаған қырандар: "Жасымаңдар, ұландар! Аянбаңдар! Сендердің жолың - ақ жол!" деген үнді естіген сайын серпіліп, қайта аттанып, жігерлене түсті. Дәтке қуат деген болар. Алланың рақымы түсіп: "Сендердің ісің - Алла тағаланың ақ жолына бағышталған. Жаратқан ием дін жолындағы пәндесін қолдайды, дем береді" деген үн олардың құлағына шалынып, күдіктері біржола сейілді. Олардың жігерленгені соншалық, жаратқан иемнің үні естілді, оларды періштелері демеп, аспандап, шырылдап ұшып жүрді.

Намаздыгер арасында айқас шегіне жетті, аспанда алаулап ту желбіреді. Ислам әскерінің оң қанаты мен сол қанаты кәпірлердің әскерінің оң мен сол қанатын бүрістіріп, тағадай иіп ортаға үйірді. Дін жолындағы мұсылмандардың жеңіске жеткені байқалып ислам туы желбірей бастағанда опасыз кәпірлердің құты қашып, не істерін білмей, апанға түскен қасқырдай аласұрды. Ақыры олар жанталасып біздің ортаңғы қолдың сол қанаты мен оң қанатына ұмтылды. Олардың сол қанаттағы тегеуріні күшейіп, бізге жетті, бірақ біздің ұландарды періштелері демеп садақты жаудырып, жандарын жаһаннамға жөнелтті; кәпірлер жер жастанды. Осы кезде жеңістің желі есіп, дала күңіреніп біздің құлағымызға: "Сендердің қолдарыңды жеңіске жеткіздік" деген үн естілді. Салтанат пен жеңіс адам баласының көңілін серпілтіп, шалқытпай ма! Сенің жолың ақ, Алла тағала қолдайды" деген сөз жеңіске жеткізді. Діннен безген үнділердің құты қашып, "түтілген жүндей" ыдырап жел қуған қаңбақтай домалады. Соғыс алаңы қан сасыды; өлген адамда қисап жоқ; жанынан безіп, дала кезіп, қарға-құзғынға жем болғаны қаншама. Өлгендердің сүйегін жинап төбелеп үйіп, үстіне бастарынан қорған тұрғызылды. Хасан хан Мевати де оққа ұшыпты, жаудың бағынбаған басқа басшылары да осының кейпін киіп, жарық дүниеден қайтты. Ғұмырлары қысқа болды. Олар: Дұн-ғарпұр аймағының басшысы, жиырма мың адамнан жасағы болған Равел Уда Синг Багари, мың адамнан атты жасағы болған Рай Чандрабан Чухан, жоғарыда есімі аталған Салах ад-диннің ұлы, Чандир аймағының әкімі, алты мың атты жасағы болған Бхупат Рао, мыңнан атты жасағы болған Маникчанд Чухан мен Дилпат Рао, үш мыңнан атты жасағы болған Гангу, Кәрім Синг пен Дангуси, тағы да сол сияқты әскер басы, жасақ басы болған атақты, тегі даңқты үндістер еді. Алланың жазуы, оның ақ жолына түспеген пәндесін осылай тозаққа айдайды емес пе. Майдан жолында тозаққа жан тапсырмақ жаралылар шиебөрі құсап ыңырсып жатса, жаны тозаққа кеткендердің денесінен аяқ алып жүргісіз. Ислам әскерінің аяқ басқан жерінің бәрінде де өліктер жатты. Даңқты ноян жасақ қашқындарды қуғанда тоқтаған бекеттің бәрінде де осындай жағдайға душар болдық.

Өлді барлық үнділік кемсітуден, қорлаудан,

Тастан атқан қарудан болғаны үшін пілді адам.

Көптігінен өліктің жазық жерге тау тұрды,

Ондай өлік таулардан өзен болып ақты қан.

Қашты тау мен далаға қорқып тірі қалғандар,

Әскерлерден қаптаған, қардай жауған оқтардан.

Жаудың жапырылып кейін шегінуі, дауыл соғып құлатқан ағаштай жапырылып қалуы -Алла тағаланың жазуы. Жер бетіндегі пәнделердің жақсы-жаман істерінің бәрін көріп-біліп отыратын Алла тағаладан өзге не бар! Біздің сиынарымыз да, жалбарынарымыз да жаратқан иеміз емес пе! Тоғыз жүз отыз үшінші жылы екінші жұмада айының жиырма бесінші күні жазылды".

Осы жеңістен кейін туграма "ғази"8 деген сөзді тіркедім. Жеңіс жарлығына мөрімді басып, мынандай рубаи жаздым:

Ислам үшін тентіреп,

Кәпір үнділермен соғыстым.

Сенімі үшін дайынмын азап тартуға,

Мейірімен Алланың қазы болып толыстым.

Бұл жеңістің тарихына Шейх Зайн: "Ислам ағзамының жеңісі" деп, рубаимен жазып маған жіберіпті. Кабулдан келген адамдардың бірі Мір Гису сондай сөзбен тарих жазып, рубаин маған жіберіпті. Мір Гису мен Шейх Зайнның рубаиларының мазмұны бір оқиғаға арналғанды.

Дипалпұрды жаулап алғанымда Шейх Зайн оның тарихын: "Рабидің бірінші айының ортасында болған" деп жазыпты. Мір Гису да осы сөздің тарихын қоштайды.

Жауды қуа - қуа соғысып, олардың быт-шытын шығардық. Көпірлердің қосы біздің қостан екі құрық қана жерде еді. Жаудың қосына таяп, біз оларды жоюға Мұхаммед Әбді әл-Әзиз бен Олиханды жөнелттік. Осы жерде бармағымды тістеп, опық жеп қалдым. Оларға сенбей-ақ өзім аттануым керек екен.

Жау қосының сыртын айналып, кейін қайттым. Қараңғы түсіп қалып еді, намазшамда қоста болдым. Жұлдызшы Мұхаммед Шәріп, қандай сұмдықты тақаса да, сол сәтте мені құттықтауға келіпті. Оны жер-жебіріне жетіп ұрыстым да, өшімді содан алғандай болдым. Ол өтірікке бір табан суқит, әрі дүние пәлені тақап тұратын паңдығы да бар, барып тұрған жексұрын адам болғанымен, көптен бері маған қызмет атқаратынын ескеріп, оған бір лак ақша беріп, менің иелігімнен аулақ кет деп, қуып жібердім.

Келесі күні осы қоста болдық. Миан-Ду-Абдағы Ілияс ханның көтерілісін басуға, Куилды қаратып, Кіші Әлиді тұтқындауға Мұхаммед Эли Женг-Женг, Шейх Гуран мен Әбді әл-Мәлік күршіні мол жасақпен жөнелттім. Адамдарым жеткенше Ілияс ханның жасағы беттей алмай, торғайдай тоз-тоз болып қашыпты. Бірнеше күннен кейін Аграға келгенімде Ілияс ханды тұтқындап, алдыма алып келді. Оның жон терісін тірідей сыпырыңдар дедім. Қостың алдындағы айқас өткен төбеге өлгендердің басынан мұнара тұрғызуға жарлық бердім.

Осы қостан аттанып, екі түнеп Бианға жеттік. Бианға дейін, әуелі Алвар мен Меватқа дейінгі жерде дінсіздердің, опасыздардың өлігі көмусіз жатты.

Бианды көріп қайттым. Қосқа оралғаннан кейін түркі мен үнді әмірлерін шақырып, опасыз Рана Санканың иелігіне жорық жасау жайында мәслихат құрдық. Жол-жөнекей судың тапшылығын, аспан айналып жерге түсердей шыжыған ыстық кезеңді ескеріп, жорықты кейінге қалдырдық.

Меват аймағы Дихлиден қашық емес, одан үш-төрт крор кіріс алынады.

Бұл аймақ Хасан Меватидың ата-бабаларынан қалған иелігі, олар жүз жыл ма, екі жүз жыл ма жеке билік құрып, дихли сұлтандарына бағынбаған көрінеді. Үндінің сұлтандары өз жері ұшы қиырсыз мол болғандықтан ба, әлде сәті түспеді ме, әлде Меват таулы аймақ болғандықтан ба, әйтеуір бауырына басып, өктемдік жүргізе қоймапты. Сонымен Меваттың халқына мырза билік жасаса керек.

Үндіні жаулап алғаннан кейін біз де бұрынғы сұлтандар сияқты Хасан ханға қайырымдылық таныттық. Бірақ сиыр сипағанды білмейді дегендей бұл құдайдан безген біздің қайырымдылығымызды, қамқорлығымызды елемей елге іріткі салды, барлық жала -пәле, сұрқиялық содан шықты.

Опасыз кәпірлерге жасалатын жорығымыз кейінге қалған соң біз сол Меват аймағын бағындыруға аттандық. Төрт түнеп Манасни (Манас - Т.Ғ.) өзенінің жағасына жайғастық; Меваттың намангерінің орналасқан Алвар қамалы сол арадан алты құрық жер. Хасан ханның ата-бабаларының бұрынғы қамалы Тиджара болатын. Мен Үндістанға аяқ басып, Пахар ханды қиратып, Лахор мен Дипалпұрды жаулап алғанымда Хасан хан менен сескеніп, осы қамалды соға бастаған. Хасан ханның ұлы Аграда болған кезде Хасан ханның құрмет тұтатын Кармчанд есімді адамы да сонда келген. Сол сапарынан оралған соң, ол Алвардан келіп ханның ұлына араша түсті. Мен жанына Әбдірахым шығауылды қосып, қайырымдылық жасаңдар деп жарлығымды айтып, табыстап, Аграға жөнелткенмін.

Кармчанд Аграға барып, Хасан ханның ұлы Наһир ханды ертіп қайтып келді. Мен оған тағы да қайырымдылық жасап, бірнеше лак тұратын иелік бөліп бердім.

Хұсрау айқаста ерлік көрсетті ғой деп көмек ретінде бес жүз лактық иелік бөліп, Алвардың әкімдігін соған ұсындым. Кейін барып білдік, ол ерлікті Шын Темір сұлтан жасапты. Мен ол сұлтанға Меваттың астанасы Тиджара қаласын сыйға тарттым, жәрдем ретінде бес жүз лак бөлдім. Рана Санкамен соғыста ортаның оң қанатында тұрып, айналып соғып, жұрттан ерен ерлік көрсеткен Тердікке ақшадай он бес лак және Алвар қамалын бердім. Алвардың қазынасын, оның бар тұрғындарының билігін Құмайынның қолына тапсырдым.

Рабжаб айының бірі күні - сәрсенбіде бұл қоныстан аттанып, Алварға екі құрық жер таяу келіп қос тіктік. Алвар қамалын көріп қайттым, сонда түнеп, таңертең қосқа оралдым.

Бұрын айтқанымыздай, жорық алдында үлкен демей, кіші демей ант беріліп, сонда жеңіске жеткеннен соң барша жұртқа кеңшілік жасалып Аграға қайтам деушілерге рұқсат етіледі дегенбіз. Құмайын адамдарының көпшілігі бадахшандықтарды, бұрын бұлай қарашай бірер айға да жорыққа аттанбаған. Ұрыс алдында еңсесі түсіп кеткен екен, сондықтан оларға осындай уәде бердім. Оның үстіне Кабул мүлдем қаңырап қалмады ма? Сондықтан Құмайынды Кабулға қайтармақ болдық. "Кеңесіп пішкен тон келте болмас" дегендей, осылай ақылдасып алдық та раджабтың оның да, бейсенбі күні Алвардан аттандық; төрт-бес құрық жер жүріп, Манас өзенінің жағасына жетіп, қос тіктік.

Мағди қожа да қатты тықыршыған соң, оған да Кабулға қайтуға рұқсат еттім. Бианда салық жинау ісі Дұст кіші ағаға тапсырылды. Бұдан бұрын мен Мағди қожаны Атаваның әкімдігіне тағайындағанмын. Ал Құтб хан Атаваны тастап кеткенде, Атаваға Мағди қожаның орнына оның ұлы Жапар қожаны жібергенмін.

Құмайынның жолға шығуына байланысты Манастың жағасында екі-үш күн аялдап қалдық. Осы жерден Кабулға жеңіс жарлығымен Момын Әлі Тауаджи жөнелтілді.

Бұдан бұрын Фирузпұр арасаны мен үлкен Кутила көлінің қасиетін жұрттан естіп жүр едім, енді соны көріп қайтудың жөні келіп қалды. Құмайынды жолға шығарып салайын, әрі жұмақ жерді көріп қайтайын деп жексенбі күні атқа отырдым. Сол күні Фирузпұрды, оның арасынан көріп, маджун жеп қайттым. Арасан бұлағы ағып жатқан жазықта канир гүлдеп тұр екен. Жұрт сипаттағандай ғажайып болмағанмен, сұлу өлке екен. Бұлақтың жайылып жатқан жерлеріне мөлшері онда - он (кари) қашалған кертпек тас бөгет қойыңдар деп бұйырдым.

Сол күні сонда түнеп, ертеңімен атқа мініп Күтила көлін көріп қайттым. Оның жан-жағын тау көмкеріп жатады екен, Манасни өзені көлге құятын көрінеді. Бұл үлкен қол екен, бір жағасынан екінші жағасы бұлдырлап көрінеді. Көлдің ортасында арал бар екен, жағасы толған қайық. Жұрттың айтуынша, жау тиген кезде сол маңдағы кешендердің тұрғындары осы аралды паналайтын көрінеді. Біз сол жерге келгенімізде кейбір адамдар қайыққа мініп, аралға тартты.

Көлді көріп, Құмайынның қосына келдік. Сонда қонағасы жеп, демалып, мырзаға, оның бектерінің иығына шапан жауып, Құмайынмен қоштасып, құтба намаздан кейін аттандық. Жолда бір жерге көз ілдіріп алып, қайта аттанып таң қылаң бере Кухри аймағына жетіп, тағы да көз шырымын алып, содан Тұдадағы қосқа келдік.

Тұдадан көшіп, сұңқарға жетіп қос тіктік. Әбдірахым шығауылға табыс еткен Хасан хан Меватидың ұлы Наһир хан қашып кетті. Ол жерден аттанып, бір түнеп Бусавар мен Жуса аралығындағы үстіртте, бұлақтың басына тоқтадық. Шатыр тіктіріп маджун жедік. Біздің әскеріміз осы бұлақтың қасынан өтіп бара жатқанда, Тарды бек Хақсар оны жер-көкке сыйғызбай суреттеген; біз бұлақтың басына атқа мініп бардық. Бұлақ мақтарлықтай екен. Үндістанда ағынды су кездеспейді, біздің өлкедегідей бұлақтан қайнап атқылап шықпайды, баяу көлкіп ағады. Таудың қойнауынан шығып жатқан бұл бұлақтың суы диірменнің жарты суына жетіп қала ма деймін.

Бұлақтың басы көкмайса шалғын; бұл жер маған өте ұнады. Бұлақ көзіне сегіз қырлы қашалған тас қалауға бұйрық бердім.

Сол бұлақтың басында маджунге тойып отырғанымызда Тарды бек: "Бұл жерді мақтадым екен, ат та қоюым керек" деп отырып алды. Абдолла: "Тарды бек мақтаған патша бұлағы деп атайық" дегенде жұрт ду күлді.

Дұст кіші аға Бианнан осы бұлақтың басына келіп маған қызмет етті.

Бұл жерден шығып, Бианды тағы бір аралап, Сикриге тарттым, онда екі күн болдық. Бұрын бір жол түсіп келгенімде мұндағы бақты көркейтуге жарлық бергенмін, соның орындалуын ыждаһаттап, Аграға раджаб айының жиырма үшінші күні, бейсенбіде таңертең жеттім.

Бұрын айтқанымдай, аласапыран кезде көпірлер Чандвар мен Рапариге Мұхаммед Әли женг-Женгті, Тарды бекті, Күш бекті, Әбді әл-мәлік күрші мен Хасан ханды, адамдарымен Дариа ханды жөнелттім. Құсайын хан Нуһанидың адамдары қақтығыспақ ниетпен шекараға келіп еді, біздің адамдар жақындап, шабуылға шыққанда олар төтеп бере алмай, шегінді. Құсайын ханның өзі бірнеше жауынгерімен өзенге түсті де, Жұмнаға батты. Мұны естіген Құтб хан Атаваны тастап, бірнеше адамымен қашып кетті. Атава Мағди қожаға бөлінген, сондықтан Мағди қожаның орнына оның ұлы Жапар қожаны жібердік.

Бұрын айтқанымыздай, Санка кәпірге қарсы жорықта көптеген үнділер мен ауғандықтар бізден мекен - қонысын аулақтап, шет аймаққа орналасқан. Мұхаммед Дұлдай Канауджды тастап, маған келіп қосылды; қорықты ма, әлде намыстанды ма, әйтеуір қайтып бармады; сөйтіп отыз лак кірісі бар Канауджды кірісі он бес лақтық Сихриндке алмастырды. Канауджды Мұхаммед сұлтан мырзаға беріп, кірісін отыз лаққа көтердім. Бадаунды Қасым Құсайын сұлтанға беріп, ол Мұхаммед Сұлтан мырзаға қосылуға бұйрық алды. Басқа да түркі әмірлері - Мәлік Қасым, Баба Қашқа бауырларымен, моғолдарымен, Әбу Мұхаммед Наиза баз, Муайяд әкесімен, Құсайын хандария хандарымен, Сұлтан Мұхаммед Дұлдайдың нөкерлерімен, сондай-ақ үнді әмірлерінің кейбіреулері Әли хан Фармула, Мәлік Дад Қарарани, Шейх Мұхаммед, Шейх Бакари (ұлы) мен татар хан Хан-и Жаһанда Мұхаммед Сұлтан мырзаға қосылып, кәпір Санканың көтерілісі кезінде Лукнұрды қоршап, басып алған Бибанға қарсы тұруға аттануға жарлық алды. Бұлардың әскері Ганг өзенінен өткенде Бибан естіп қалып, қосын тастап қашып кетіпті. Біздің қырандар оларды Хайрабатқа дейін қуып, сонда бірнеше күн тұрып, қайта оралды.

Қазынаны үлестіріп үлгердім, бірақ жер мен аймақты бөлуге жау бөгет жасады. Кәпірлермен соғыс аяқталған соң жерді де, аймақты да бөлісуді бастадық. Нөсерлі жаңбырдың мерзімі таяп қалған, сондықтан бәрі де өз иеліктеріне қайтып, қамын жасап, жауын тоқтаған соң қайта жиналсын деп келістік.

Осы кезде, Құмайын Дихлиге келіп біраз қазына қоймасын ашып, заңсыз билік жүргізіпті деген хабар келіп жетті. Құмайыннан мұны ешқашан күткен емес едім, жаныма қатты батты. Құмайынға қатуланып хат жолдадым.

Шағбанның он бесінде, бейсенбі күні жолына жоралғымды жасап, Қожағи Асадты Сүлеймен Түрікменмен бірге Тахмаспу падишаһқа елшілікке жөнелттім. Қожағи Асад бұрын да Иракқа елші ретінде барып, ол жақтан Сүлейменмен оралған-ды.

Тарди бек Хаксарға дәруіштікті тастатқызып ұлан жасағанмын, ол содан кейін маған бірнеше жыл қызмет етті. Қасқырды қаншама үйретсең де ұяластарын іздеп ұли береді дегендей, оның дәруіштігі ұстап, босатуды өтіне берді. Мен оны істен аулақтатып Камранға жөнелттім.

Өткен жылы біздің сапымыздан кеткендер жайында Молда Әли ханға қаратып біраз кита жазғанмын. Енді соны Молда Әлиге Тарды бек арқылы жөнелттім. Ол кита былай деді:

Кеткендер Хинда жерінен,

Тартып онда сор, азап.

Көксеп сонау Кабулдың таза ауасын,

Хиндадан сонда кеттіңдер тіпті асығыс,

Таптыңдар сонда тыныштық көңіл аулайтын,

Рахат, сауық таптыңдар жанға қанағат.

Біз де Алланың арқасында өлмедік,

Көрсек те көп ауыртпалық қайғы, мұң.

Жан рақатын және тәннің азабын

Көрдіңіздер, біздер де аз көрмедік.

Осы жылдың рамазанын Хашт-Бихишт бағында өткізіп, намаздың барлық жол-жосығын жасадық. Он бір жасымнан бастап мен рамазанның екі тойын бір жерде өткізген емес едім. Өткен рамазанды Аграда өткіздім. Екіншісін белгілі әдетті сақтап айдың ақырындағы жұманамазда Сикриде тойладық. Сикридің бағ-и Фатх деген солтүстік-батыс жағында тас сопы орнатылған; сол сопының үстіне шатыр тігіп, сонда тойладық.

Аградан аттанған күні кеште Мір Әли күршіні Таттадағы шаһ Хасанға жөнелткенбіз. Шаһ Хасан карта құмар болатын. Ол маған карта жіберсін деп сәлем айтыпты, соның тілегін орындадым.

Зу-л-каданың бесінде, жексенбіде тамағым қатты ауырды, "ауру батпаңдап кіріп, мысқылдап шығады" дегендей, он жеті күнге созылды.

Сол айдың жиырма төрті күні, жұмада біз Дұлпурға серуенге аттандық. Жарты жолда түнедік те, таң ата Сұлтан - Ескендір бөгеніне келіп қос тіктік. Бөгеннің төмен жағында, таудың етегінде құрылыстық қызыл тастың жықпылы бар екен. Мен тас қашаушы Ұста Мұхамедті алып келіңдер деп бұйырдым, мүмкін болса осы тастан үй қашаңдар дедім, егер құрылысқа аласалық жасаса, онда тасты тегістеп хауз (үңгір) жасаңдар дедім.

Дұлпурдан Бариға аттандық. Келесі күні Бариді қызықтап, кері қайттық. Дұлпур мен Баридың арасынан тропикте өсетін қара ағаш көрдік; бұл ағаштың жемісін танду деп атайды. Мұның ақ түрі де болады екен, мұндағы ағаштың көпшілігі ақ болып шықты.

Бариден Сикриге сәрсенбі күні бардым да, сол айдың жиырма тоғызы күні Аграға келдім.

Сол күндері Шейх Баязид жайында жайсыз хабар келіп жатты. Мен оған жиырма күнде қайтып орал деп Сұлтан Эли Түрікті жөнелттім.

Зу-л-хиджаның екісінде, жұма күні құранның өлеңдерін оқыдым, мұны қырық бір рет қайталау керек еді. Бұл күндері өзім де бәйіт жаздым.

Жанары оның, қабағы оның, тілі жайында айтсам ба,

Қолаң шашы, тал бойы, әлде жүзі жайында айтсам ба?

Бунақты төрт өлшемді бес өлеңге түрлендірдім, соған байланысты арнаулы трактат құрастырдым.

ТҮСІНІКТЕМЕЛЕР

1 Шихаб-ад-дин - (Му'иза ад-дин Мұхаммед) Гурид, Герат пен Ғазнидың аралығындағы аймақты билеген.

2 Табакат-и Насири - жалпы тарихтан парсы тілінде жазылған шығарма жинағының атауы. Мұның авторы XII ғасырдағы тарихшы Минхадж ад-дин ибн Сирадж ад-дин Жузаджани.

3 Кәпірстан. (қазіргі Нұрстан) - Ауғанстанның солтүстік батысындағы таулы аудан, бір кезде кәпірлер, яғни мұсылман емес халықтар мекендеген.

4 Рана Санка (Рана Санграм Синх) - Бабырдың Үндістан жорығындағы күшті жауының бірі. Бабырдың шығармасын ағылшын тіліне тұңғыш аударушы.

5 Рай - үнді әкімінің лауазымы.

6 Фармон - грамота, ресми құжат.

7 Тугра - мөр.

8 Ғази - мұсылман жауынгері, мұсылмандық жорығының жеңімпазы.

Захир ад-дин Мұхаммед Бабыр. Бабырнама.

Алматы, "Ататек", 1993. 291., 311-318.,

333-335., 360-380-66.

"БАБЫРНАМА" ЖӘНЕ ТАРИХ ФИЛОСОФИЯСЫНДАҒЫ ТҮРКІЛІК ҮРДІСТЕР

Тұрсын ҒАБИТОВ

XV-XVI ғасырда Орталық Азиядағы тарихи үрдістерге жүйелілік және синхронды түрде көз салсақ, онда бұрынғы далалық империялардың орнына біртіндеп этникалық немесе әскери - әулеттік мемлекеттердің келе бастағанын аңғаруға болады. Шыңғыс хан және оның ұрпақтары негізін қалаған ұлыстардың тарқауы заманында қазақ, өзбек, ноғай, моғол, Қазан, Қырым, Сібір татарларының ж.т.б. хандықтары іргелерін қалай бастады. Басқаша айтқанда, этноқұрастырушы үрдістер империялық бұғауларды үзіп жіберді.

Алайда бұл этникалық үрдістер қашанда бірбағытты және біркелкі болмады. Олардың арасында бір ортақ ата-тектен шығумен анықталатын этникалық бірегейлену шешуші факторлардың біріне айналды. Осылай қалыптасқан бірлестіктерді "халық" деп атау әлі ерте еді. Сол себепті Бабыр, Шайбанилер сияқты әскербасылар құрған мемлекеттерді қазіргі кейбір ортаазиялық этностармен теңестіру мәселені шатастырып жібереді. Айталық, "Бабырнаманы" оқып отырсақ, ферғаналық билеушілерден шыққан Захириддин Бабыр (Әмір Темірдің ұрпағы) Шайбани хан бастаған "өзбектердің" қысымына шыдамай, Үндістан жерінде Ұлы Моғол империясының негізін қалайды. Бұл жерде қазіргі этнонимдерді қолдану көптеген қиындықтарға әкеледі.

Еуропалық тарихшылар ортағасырлардағы франктер, вестготтар, лангобардтар т.т. "варварлық" мемлекеттерге қатысты gens (тектік және тілдік бірлестік) деген терминді қолданады.

XV-XVI ғасырлардағы Орталық Азиядағы мемлекеттік құрылымдарда "халық" ұғымы "әскермен", қаруланған, бір кесемге бағынған топпен жақын қарастырылды. Осындай әскери саяси құрылымдағы тұтастандырушы факторларға жататыны: тарихи тағдыр мен дәстүрдің ортақтығы, ұйымдық бірлік, әскери және саяси ортақ тәжірибе ж.т.б.

Алайда осындай потестарлық қоғамда XV-XVI ғасырлардағы Орталық Азия жағдайында, Еуропадағы христиандық сияқты, мұсылмандық өзіндік сана алғашқы қатарға шығады.

Мысалы, Бабыр Үндістанға жасаған жорығында, бұл елдегі бұрынғы басқа діндегі мемлекеттерді еске алмай, тек үш мұсылман патшалығы болды деп жариялайды: "Оның біріншісі - Сұлтан Махмұт Ғази: оның үрім-бұтағы Үндістан тағында ұзақ жылдар отырды. Екіншісі - Сұлтан Шихаб ад-дин Гури, оның өзі, құлдары, сыбайластары бұл елде көп жыл билік жүргізді. Бөтен елден келген үшінші патша - менмін". Ортаазиялық билеушілер өздерінің жаугершілік саясатында діни факторды көп пайдаланған.

"Бабырнамада" үнділік раджаларды бағындыру Ислам туы астында жүзеге асып отырылды делінеді: "934 жылы, жаратқан иемнің қолдауымен Рана Санканың белді де қуатты адамының бірі, қол астында бес - алты мың кәпірі бар Мидини Раодан Чандириді тартып алдым. Кәпірлерді жаппай қырып-жойып, ұзақ жыл соғыстан жапа шеккен Чандири аймағын ислам еліне айналдырдым". Бұл жерде үш ескерту қажет. Біріншіден, "кәпірлерді қыру" дегенде мәселе бейбіт тұрғындарды жою жөнінде емес, ал берілмеген қарсыластар әскерін құрту туралы әңгіме болып отыр. Екіншіден, орта ғасырлардағы үздіксіз соғысуды қазіргі заман құндылықтары тұрғысынан емес, ал сол кезеңдегі саяси ерекшеліктерімен түсіндіру дұрыс. Үшіншіден, ортағасырлық тарихи деректер жаулап алушылар негізінен бөтен халыққа қатысты екі түрлі саясат ұстануы мүмкін болғандығын айқындайды. Біріншісі сол елге соғыс олжасы ретінде қарап, зорлық пен күш көрсетуден таймау. Екіншісі бағынған елге өз ұлысындай қарау, әрі қарай соны қорғау, осындай саясаттың мысалдарына Хубилай ханның Қытайды өзінің Юань империясына айналдыруы және Бабырдың Үндістанда Ұлы Моғолдар мемлекетін құруы жатады.

Бұл туралы Бабырдың өзі мынадай куәліктер келтіреді: "Жатсам-тұрсам ойымнан кетпей қойған нәрсе - Үндістанда ағынды судың жоқтығы болды. Мұны бір алапат кемістік деп білдім. Қай жерге тұрақтасақ та, су доңғалағын құрғызып, су шығарып, тақталы бақ отырғызуға бел байладым".

Сол себепті үнді халқында Бабырдың есімі үлкен құрметпен еске алынады. Атақты Джавахарлал Неру Бабыр билеген дәуір жөнінде айта келіп, "бұл кезде Индияда үлкен игілікті өзгерістер өмірге келді. Жаңа бір леп есіп, мұның өзі өнер, архитектура, тағы басқа мәдениет салаларын құлпыртып, жасартып жіберген еді" деп жазады. Бабыр 1530 жылғы желтоқсанның 26 жұлдызында Үндінің сол кездегі астанасы Агра қаласындағы өзі салдырған Зарафшан деп аталатын бау-бақшалы мекен-жайда қайтыс болады. Бабырдың өсиеті бойынша оның сүйегін Кабул қаласының маңындағы Шердарваза тауының етегіне жерлейді. Бабырға ғажайып ескерткіш - мавзолей салады. Бұл жер қазір "Бағ-и Бабыр" деп аталады.

Тарих философиясында оқиғаларды баяндаумен қатар, олардың қозғаушы күштері мен әлеуметтік бірлестіктердің өзіндік санасы және қарым-қатынастық формаларын талдау алдыңғы қатарға шығады.

Алдымен XV-XVI ғасырлардағы "Бабырнамада" суреттелген тарихи үрдістердің өзіндік санада бейнеленуіндегі кейбір ерекшеліктерді атап өтейік:

1. Бабыр бастаған әулет өзін тек бір ортақ тектен ғана емес, ең алдымен әлемге "үлгі боларлық", қуатты империя құрған билеушілерден шығарады. Бұл тек өздерін Шыңғыс хан мен Әмір Темірге әкеліп саятын ортаазиялық билеушілердің дәстүрінен ғана емес, сонымен бірге көшпелі түркілік мәдениеттегі "мәдени қаһарман" мәселесімен де байланысты.

2. "Бабырнамада", ортағасырлық басқа да тарихи шығармалардағы тәрізді, өз халқының сипатты белгілері, өтіп кеткен бір тектік саяси бірлестіктерге де ретроспективалық түрде таратылады. Жаулап алушы әулеттің легитимдігі билік құқынан шығарылады. "Бабырнамада" осындай үш сипатты белгіні атап көрсетуге болады:

- жеңімпаздық, әскери басымдылық; мұны ресейлік, еуропалық зерттеушілердің өздері мойындаған. Бұл жөнінде XIX ғасырдың белгілі шығыстанушы ғалымы Н.И. Веселовский мынадай пікір айтқан: "Бабыр батырлығының шегі жоқ деуге болады. Оның бүкіл ғұмыры батырлықтың үлгісі секілді. Тіпті ол Шайбанидің он бес мың әскері тұрған Самарқанды өзінің небәрі екі жүз кісілік отрядымен жаулап алуға тәуекел жасады ғой. Тек тәуекел жасап қана қойған жоқ, жауды шынында да қаладан қуып шықты. Бабыр империясының пайда болуын айтсаңызшы! Бабыр Ибрагим Подидің қолынан құдіретті Үндістанды түкке тұрғысыз қарудың күшімен тартып алған".

Ол өз дәуірінің соғыс өнеріне, әскери стратегиясына өзіндік үлес қосқан дарынды қолбасшы. К.Маркс өзінің "Үнді тарихы бойынша хронологиялық жазбалар" деген еңбегінде Сикри маңында болған шайқасты Бабырдың үлкен жеңісі деп бағалаған.

- еркіндікті сүю, бөтен билікке төзімсіздік ("бірде бір халық моғолдарды өздеріне бағындыра алмаған", "алым-салық төлеудің орнына, шайқаста қаза болған дұрыс");

- бөтен көмекке онша сенбеу, жауапкершілікті тек өзіне қабылдау, сонымен бірге басқа елдердегі қандастарын өзіне тарта білу. Мысалы, Бабыр Ауғанстанға әскерімен енгенде, онда тұратын моғолдарға сүйенген: "Шайту мен Қызылсудан өткенімде Хұсрау шаһқа бағынып, Құндызда тұрған үш-төрт мың моғолдар бала-шағасымен бізге келіп қосылды... Әскерінің бізге қосылып кеткенін есіп, Хұсрау шаһтың еңсесі түсіп кетті".

3. Сол кездегі тарихи сахнадағы басқа да қуатты елдермен өздерін тең санаудан, өткендегі ата-бабаларының жеңістерін еске ала отырып, болашақта олардан басым түсетініне сену. Бұл жерде өткен шақ - қазіргі уақыт - болашақ бір бағытты схемасының орнына, болашаққа бұрынғыны есіне ала ұмтылу орын алып отыр. "Бабырнамада" белгілі бір тарихи оқиғаны суреттеуден бұрын, сол тарихи оқиғаға қатысушы адамдардың арғы тектері жиі еске алынады. "Бабырнамада" Шыңғыс хан мен Әмір Темірдің өз замандарындағы басқалардан басымдылығы үлгі ретінде қабылданады.

4. Тек қана өзінің ата - қонысына ғана емес, сонымен бірге жаулап алып билік құрған аумақтарға да өзінің "заңды" құқын жариялау. "Бабырнама" шағатай тілінде жазылған, туған жер - Ферғана шұрайыты, шыққан тегі - түркі. Үндістанды өзіне қаратқаннан кейін ол Моғол мемлекетінің әмбебаптылық ұстында ұйымдастырылатынын жариялайды".

"Мемлекеттің туы астында қауіп-қатерден арылып пана іздеген жандар, түрік, тәжік, араб, үнді, парсы бола ма, диқан ба, жауынгер білдім. Қай жерге тұрақтасақ та, су доңғалағын құрғызып, су шығарып, тақталы бақ отырғызуға бел байладым".

Сол себепті үнді халқында Бабырдың есімі үлкен құрметпен еске алынады. Атақты Джавахарлал Неру Бабыр билеген дәуір жөнінде айта келіп, "бұл кезде Индияда үлкен игілікті өзгерістер өмірге келді. Жаңа бір леп есіп, мұның өзі өнер, архитектура, тағы басқа мәдениет салаларын құлпыртып, жасартып жіберген еді" деп жазады. Бабыр 1530 жылғы желтоқсанның 26 жұлдызында Үндінің сол кездегі астанасы Агра қаласындағы өзі салдырған Зарафшан деп аталатын бау-бақшалы мекен-жайда қайтыс болады. Бабырдың өсиеті бойынша оның сүйегін Кабул қаласының маңындағы Шердарваза тауының етегіне жерлейді. Бабырға ғажайып ескерткіш - мавзолей салады. Бұл жер қазір "Бағ-и Бабыр" деп аталады.

Тарих философиясында оқиғаларды баяндаумен қатар, олардың қозғаушы күштері мен әлеуметтік бірлестіктердің өзіндік санасы және қарым-қатынастық формаларын талдау алдыңғы қатарға шығады.

Алдымен XV-XVI ғасырлардағы "Бабырнамада" суреттелген тарихи үрдістердің өзіндік санада бейнеленуіндегі кейбір ерекшеліктерді атап өтейік:

1. Бабыр бастаған әулет өзін тек бір ортақ тектен ғана емес, ең алдымен әлемге "үлгі боларлық", қуатты империя құрған билеушілерден шығарады. Бұл тек өздерін Шыңғыс хан мен Әмір Темірге әкеліп саятын ортаазиялық билеушілердің дәстүрінен ғана емес, сонымен бірге көшпелі түркілік мәдениеттегі "мәдени қаһарман" мәселесімен де байланысты.

2. "Бабырнамада", ортағасырлық басқа да тарихи шығармалардағы тәрізді, өз халқының сипатты белгілері, өтіп кеткен бір тектік саяси бірлестіктерге де ретроспективалық түрде таратылады. Жаулап алушы әулеттің легитимдігі билік құқынан шығарылады. "Бабырнамада" осындай үш сипатты белгіні атап көрсетуге болады:

- жеңімпаздық, әскери басымдылық; мұны ресейлік, еуропалық зерттеушілердің өздері мойындаған. Бұл жөнінде XIX ғасырдың белгілі шығыстанушы ғалымы Н.И. Веселовский мынадай пікір айтқан: "Бабыр батырлығының шегі жоқ деуге болады. Оның бүкіл ғұмыры батырлықтың үлгісі секілді. Тіпті ол Шайбанидің он бес мың әскері тұрған Самарқанды өзінің небәрі екі жүз кісілік отрядымен жаулап алуға тәуекел жасады ғой. Тек тәуекел жасап қана қойған жоқ, жауды шынында да қаладан қуып шықты. Бабыр империясының пайда болуын айтсаңызшы! Бабыр Ибрагим Лодидің қолынан құдіретті Үндістанды түкке тұрғысыз қарудың күшімен тартып алған".

Ол өз дәуірінің соғыс өнеріне, әскери стратегиясына өзіндік үлес қосқан дарынды қолбасшы. К.Маркс өзінің "Үнді тарихы бойынша хронологиялық жазбалар" деген еңбегінде Сикри маңында болған шайқасты Бабырдың үлкен жеңісі деп бағалаған.

- еркіндікті сүю, бөтен билікке төзімсіздік ("бірде бір халық моғолдарды өздеріне бағындыра алмаған", "алым-салық төлеудің орнына, шайқаста қаза болған дұрыс");

- бөтен көмекке онша сенбеу, жауапкершілікті тек өзіне қабылдау, сонымен бірге басқа елдердегі қандастарын өзіне тарта білу. Мысалы, Бабыр Ауғанстанға әскерімен енгенде, онда тұратын моғолдарға сүйенген: "Шайту мен Қызылсудан өткенімде Хұсрау шаһқа бағынып, Құндызда тұрған үш-төрт мың моғолдар бала-шағасымен бізге келіп қосылды... Әскерінің бізге қосылып кеткенін есіп, Хұсрау шаһтың еңсесі түсіп кетті".

3. Сол кездегі тарихи сахнадағы басқа да қуатты елдермен өздерін тең санаудан, өткендегі ата-бабаларының жеңістерін еске ала отырып, болашақта олардан басым түсетініне сену. Бұл жерде өткен шақ - қазіргі уақыт - болашақ бір бағытты схемасының орнына, болашаққа бұрынғыны есіне ала ұмтылу орын алып отыр. "Бабырнамада" белгілі бір тарихи оқиғаны суреттеуден бұрын, сол тарихи оқиғаға қатысушы адамдардың арғы

тектері жиі еске алынады. "Бабырнамада" Шыңғыс хан мен Әмір Темірдің өз замандарындағы басқалардан басымдылығы үлгі ретінде қабылданады.

4. Тек қана өзінің ата - қонысына ғана емес, сонымен бірге жаулап алып билік құрған аумақтарға да өзінің "заңды" құқын жариялау. "Бабырнама" шағатай тілінде жазылған, туған жер - Фергана шұрайыты, шыққан тегі - түркі. Үндістанды өзіне қаратқаннан кейін ол Моғол мемлекетінің әмбебаптылық ұстында ұйымдастырылатынын жариялайды".

"Мемлекеттің туы астында қауіп-қатерден арылып пана іздеген жандар, түрік, тәжік, араб, үнді, парсы бола ма, диқан ба, жауынгер ме, әйтеуір адамзаттың баласы біздің үкіметімізге үміт артса, құлшылық етіп тілеулестік білдіріп, ынтымақтық тілесе, ол біздің қамқорлығымызда болады. Жұрт бұл қайырымды заңнан бас тартпай, оның жүктеген міндетін бұлжытпай орындасын. Сонда ғана қамқорлыққа алынады. Бұл заңның жолынан таймай, мінажат етіп, қайырымды мәртебелі ғұзырлы ағзамның мөріне сеніммен қараған жөн. Сонда ғана жарандардың тілегі, үміті ақталады".

5. Мемлекетті құру міндетін ислам дінін тарату мақсатымен үйлестіру. Тарих философиясында діни ұрандармен құрастырылған империялардың ерекшеліктері туралы әсіресе христиандық ортағасырлық мемлекеттерге қатысты жеткілікті айтылған ("Қасиетті Рим империясы", франкттер, каролингтер, испандық Реконкиста ж.т.б.). Бірақ Бабыр құрған "Ұлы моғолдар империясының" өзіндік ерекшеліктері жеткілікті. В.В. Бартольдтің пікірінше, "ортағасырлық саяси тұрақсыздық пен әулеттердің жиі алмасуынан бөлек, Бабыр мемлекетінен кейін Парсы, Түркия, Бұқар мен Хиуа, Қазақ хандықтарынан мұсылмандық жаңа мемлекеттер тарихы басталады".

Ұлы Моғолдар империясындағы исламға деген ұстанымдар амбивалентті сипатта болып келді. Бір жағынан Захириддин Бабыр өзімен еріп келген моғолдар мен жалпы түркілердің арасындағы исламдық емес бұрынғы әдеттер мен сенімдерді шектеуге ұмтылды.

Мысалы, атақты Сұлтан Ахмет мырзаны суреттегенде, Бабыр оның "ханафи және дінге берік екендігін, бес уақыт намазын құр жібермейтінін, бірақ жиырма-отыз күн ұдайымен шарап ішетінін" атап өтеді.

Әмір Темірдің әулетінен шыққан Сұлтан Құсайын Хорасанды билегенде, дейді Бабыр, бесін намаздан кейін шарап ішпеген күні жоқ. Оның ұлдары, сарбаздары, бүкіл қала халқы, "ұлығың соқыр болса, бір көзіңді қысып жүр" дегендей, соның әдетін қайталады: шектен тыс думандатып, зинақорлыққа салынды".

Захириддин Бабыр өз мемлекетінде исламға жат нәпсіқұмарлық пен шарапқұмарлыққа қарсы нақтылы әрекеттерге барды: арнаулы фармон (жарлық) шығарды, терең құдық қаздырып, соған бүкіл арақ-шарапты төктіріп отырды, "патшақұмарлықпен" күресті.

Исламдық құндылықтар үшін ұмтылысты Бабыр ең алдымен өзінен бастайды. Ол "өзіммен - өзім сырласып, жанымды жегідей жеп жүрген дерттен құтылу жолын тағы да ойластырдым" дейді. Бабырдың өз заманындағы белгілі ақын екендігі де анық.

Мұхтар Әуезов ақындық тұғыры биік тұрған Науаиді емес, ғұмыр бойы өзін ұлы шайырдың шәкірті санап кеткен, Науаидан қырық екі жас кіші Бабырды алдымен ауызға алады. Бұл кездейсоқтық па? Әрине, олай емес, өйткені қазақ қауымына Науаи ғазалдарынан гөрі "Бабырнама" жақсырақ таныс еді. Неге? Мұның сыр - себептері көп... Біріншіден, "Бабырнама" қазақ қауымының тарихына, рухани өміріне тікелей қатысы бар, қазақ еліне өте-мөте жақын туынды екенін жоғарыда айттық. Екіншіден, "Бабырнама" кезінде Орта Азия түріктерінің әдеби тілі болған шағатай тілінде жазылғаны мәлім. Ал, шағатай тілінің құрамында араб - парсы сөздері басым болып келеді.

Бұрын қазақ даласындағы мектеп - медреселерде оқитын шәкірттер алдымен осы шағатай тілін үйрену арқылы Шығыс классикалық поэзиясының алтын қазынасымен танысуға әрекет жасап отырған.

"Бабырнамада" исламдық құндылықтарға өзінің жетуі туралы атақты қолбасшы, тарихшы, ақынның мынадай жолдары ерекше әйгіленеді:

"О, жаным, неге күнә алдында дәрменсізбін дейсің сен?

Тыйылу да, байқап қара, тәттіліктен емес кем.

Бұл өмірде күнәға батсаң егер қаншалық,

Тыйған істен ләззат алдым дей бер онда соншалық.

Өз ойыңа келгеніңді орындасаң жан қанша,

Зая етесің өміріңді сау-тамтығы қалғанша

Кірсең егер киелі зор соғысқа сен құлшына.

Ажал қабақ түйеді ылғи түсірмек боп уысына.

Өлімді кім көп ойласа, сен көңілге түйіп қой,

Сол тек тыйым салынған көп істерден тез тартар бой".

Алайда, екінші жағынан, "Бабырнамада" діни төзімділік пен мәдени сұхбат идеясы жан-жақты уағыздалды.

Бүгінгі күнде де діни және ұлттық құндылықтардың арақатынасы мәселесі қызу пікірталасқа жетелеп тұр. Кейбір дінтанушылар мен философтар "таза ислам" дегенді желеу өтіп, ұлттық дәстүрдегі архетиптік көне қатпарларды терістеуді жөн көреді.

Егер "Бабырнамаға" қайтып келсек, қуатты исламдық мемлекеттің негізін қалаушы бұрынғы дәстүрлі сенімдерді де қолдап отырған. Кітап мәтінінен үзінді келтірейік. Бабыр сырқаттанып қалғанда бұрынғы бақсыларда емделетін болған:

"Кіші Ханнан шығып өз қосыма келдім. Жарақатымды емдеу үшін моғол сынықшысы Атыға бақсыны жіберіпті. Моғолдар сынықшыны бақсы деп атайды. Сүйек салуға өте шебер екен. Тіпті сүйегінен жұлыны шығып кеткен адамдарға да ем қолданады. Қандай жарақатты болса да жазатын. Кейбір адамдардың жарақатына дәрі жапсырып емдесе, енді біреулеріне ішірткі дәрі қолданады. Санымдағы жарақатқа киіз күйдіріп басты. Білте қойған жоқ, соған қоса бір тамыр дәрі ішкізді.

Бұл бақсы маған мынадай әңгіме айтты: "Бір адамның табанындағы жұқа сүйегі сынып, алақанындағы сүйегінің күл - паршасы шығыпты. Мен оның етін кесіп, табан сүйегінің бәрін тазалап, сүйек орнына ұнға илеп дәрі қойдым. Бұл дәрі сынған сүйекті бітіріп, жарасы жазылды". Осындай адам таңғаларлық ғажайып әңгімелерді ол көп айтты. Біздің жердегі сынықшылардың қолынан мұндай ем келмейді".

Жалпы алғанда, Ұлы моғолдар империясы мәдениетін көптеген зерттеушілер мен тарихшылар "Ренессанс дәуірі" деп атайды. Жоғарыда аталып өткендей, оның басты себебіне мәдени тоғысулар жатады. Үндістанды көптеген жылдар бойы басқарған Джавахарал Неру өзінің "Үндіні ашу" деген еңбегінде Бабырдың билігі елді мәдени гүлденуге әкелді деген пікір айтады.

Ұлы моғолдар тұсындағы Үнді Ренессансы туралы пікірді қазақстандық әдебиетте Ә.Қоңыратбаев қолдайды.

Осы жайларды ескере келгенде, Үнді Ренессансы Орта Азия мен Иран мәдениетінің әсерімен өрістеді дейтін Дж.Неру пікірі дұрыс сияқты. Сұрдас, Кабирлер Моғол империясы тұсында өмір сүрген. Үнді мәдениетінің өрлеп барып, дағдарысқа түскен кезеңі де сол. Мұхаммед Бабур мен Ақбар кезінде үнді - мұсылман мәдениетінің араласуынан туған сәулет, сурет өнері, халық театры, ән-күй, би дәстүрлері өркендейді. Бірнеше тілде поэзия туады. Оның көрнекті өкілдері - Бедил, Бабур, Нахшабилер. Сонымен қатар бүкіл үнді эпосы, Бидпай нақылдары, медицина, философия, география, тарих, тіл, жазба мәдениет биік сатыға жетеді. Діндегі түрлі реформациялар, санадағы батыс және шығыс мәдениетінің тоғысуынан туған ояну сарындары да осы кезеңнің жемісі. Көне мәдениеті бар Үнді елінің шығыстық дәстүрі елеулі болған. Соған X-XV ғасырлардағы Орта Азия, Иран жеріндегі ренессансты да қосамыз.

Ренессанс мәселесін Бабырдың тарих философиясына қатысты қозғап отырғанымыздың бірнеше себептері бар. Бұл онтологияның кіріспесінде атап өткеніміздей, тарих философиясының түбегейлі мәселесіне тарихи субъектілердің қарым-қатынас аймағы мен деңгейін анықтау жатады. Қазақтың тарихи санасы жөнінде әңгіме қозғағанда зерттеушілер көбінесе қазақ-қытай, қазақ - парсы, қазақ - араб және қазақ - орыс мәдени ауысуларымен шектеледі.

Алайда нақтылы тарихи деректер мен қазақ халқының өзіндік санасын зерттеу үнділік арнаның өркениеттілік жағынан алғанда да, рухани қазыналар тұрғысынан да маңызды болғанын айғақтайды. Бүкіл түркі - үнді мәдени ауысулар тарихын тізбектеп келтірмей-ақ, Ұлы моғолдар мәдениетіне қатысты кейбір мәдени үрдістерді еске салайық.

Ұлы Моғолдар империясындағы мәдени гүлденудің бір негізінде үнді халықтарына тән ежелден келе жатқан күш көрсетпеу ұстыны мен мәдени сұхбатқа деген ашықтық болды. Мысалы, Бабыр өзінің орасан зор сәулетті құрылыстарын бастағанда осыған сүйенгенін тура атап өтеді:

"Үндістанның тағы бір артықшылығы, онда жұмысшы қолы мен ұсақ қолөнершілеріне сан жетпейді. Қандай істі, қандай жұмысты болмасын ата кәсібін жалғастырып келе жатқан адамдар атқарады. Молда Шараф ад-дин "Зафарнамасында", Темір бек тас мешіт салдырғанда, бұл құрылыста күн сайын Әзірбайжаннан, Фарсыдан, Үндістаннан тағы да басқа мемлекеттерден келген екі жүз тас қашаушы істеді деп аузынан суы құрып сипаттады. Ал менің Аградағы құрылыстарымда бір Аграның өзінен ғана күн сайын алты жүз - сегіз жүз тас қашаушы жұмыс атқарды; Аградағы, Сикридегі, Биандағы, Дұлпурдағы, Гвалиардағы және Куилдегі құрылыстарымда күн сайын бір мың төрт жүз тоқсан бір қалаушы жұмыс істеді. Үндістанда қандай да болмасын қолөнерші, жұмысшы дегеннен жер қайысады".

Үнді - түркі мәдени ауысулардың көрнекті мысалына Үндістанда ұзақ ғасырлар бойы сақталып келген, оның бастамасын Бабыр жүзеге асырған, ортағасырлық шағатай (түркі) әдеби тілі дәстүрі болды. Бұл тілде Бабырдан басқа оның ұрпақтары (Құмайын, Мырза Камран, Мырза Асқари, Мырза Хиндал) жалғастырды. Бабырдың кенже қызы Гүлбадан -бегім де өз заманның белгілі зиялысы болған. Гүлбадан - бегім "Бабырнаманың" жалғасы саналатын "Құмайыннама" кітабын жазды. Бұл прозалық шығармасында Гүлбадан - бегім өз ағасы Құмайын патша тұсында Орта Азия, Үндістан, Ауғанстан жерінде орын алған елеулі тарихи оқиғаларды, түрлі халықтардың тұрмыс-тіршілігін, салт-санасын, әдет-ғұрпын т.б. дарынды қаламгерге тән зор шеберлікпен суреттейді.

"Құмайыннама" - этнографиялық материалдарының молдығы жағынан теңдесі жоқ туынды. Парсы тілінде жазылған бұл тарихи еңбек те өзбек тіліне тәржімаланды. Мұнда "Бабырнаманың қалай жазылғаны және Бабырдың өзі туралы қызықты деректер бар.

Ортаазиялық түркі тілінде өз туындыларын дүниеге әкелген үнділік ақындар мен жазушылардың есімдері де көңіл толтырады (Калан, Шейх Зайн, Тұрды-бек, Байрам хан, Әбд әр-Рахим т.т.).

Шағатай тіліне мүдделіліктің жоғары болғаны соншалық, Бабырдың мұрагері Акбардың демеуімен "Бабырнаманы" парсы тіліне хинділік әдебиетшілер аударды. Аурангзеб билігі кезінде хинди – парсы - түркі сөздіктері жасалып шықты. Мысалы сондай сөздіктің бірінде Маңғыстау түбегі туралы "суық қысты өткізетін мыңқыстау" деген түсіндірме бар.

Әдеби түркі тілі Үндістанның кейінгі мәдениетіне де терең ықпалын тигізді және керісінше үнділік стиль қазіргі түркі тілдерінің әрекет етуінде де өз ықпалын сақтап тұр. Бұл жерде басын ашып алатын тағы бір мәселе шағатай тіліне қатысты. "Бабырнаманы" көптеген зерттеушілер шағатай тілінде жазылды дегенмен, Бабырдың өз еңбегінде "түрік тілі" деген атаулар жиі кездеседі.

Белгілі әдебиеттанушы Н. Келімбетов жазғандай, "Шағатай тілі туралы күні бүгінге дейін түркология ғылымында ортақ пікір жоқ. Мәселен, кейбір ғалымдар (А.К. Боровков) "шағатай тілі" деген терминді "ескі өзбек тілі" деген тіркеспен алмастырып жүр. Біздің ойымызша, бұл дұрыс емес. Кезінде тіпті Әлішер Науаидың өзі де "Мизан-у ләфзан" ("Өлең өлшемі") деген еңбегінде: шағатай тілі - басқа түркі тілдерінен, соның ішінде өзбек тілінен де бөлек, өзге тіл деп таныған. Тіл тарихын зерттеген көрнекті ғалымдардың басым көпшілігі (А. Вамбери, А.Н. Самойлович, Ә.Н. Нәжіп, т.б.) шағатай тілін - Орта Азия мен оған көршілес аймақтарда XI-XV ғасырларда қалыптасып, дамыған түркі жазба әдеби тілі деп біледі. Сонымен, "Бабырнама" кітабы бір кезде қазақтардың да ата -бабаларына ортақ болған орталық азиялық әдеби тілде (түркі немесе шағатай) тілінде, жазылғаны анық.

"Бабырнаманың" тілі жөніндегі осы пікірімізді енді нақты мысалдармен дәлелдеп көрейік. Мәселен, Бабыр тауда өсетін тобылғы туралы айта келіп, былай деп жазады: "Тобұлғу йағачы бұ тағларда, өзгә хеч йерде бұлмас. Тобұлғу бір йағачедүр, посты қызыл, аса қылурлар қамчы дәстәсі хам қылурлар, құшләрға қапастырылулар, таруш қылыб тіргәз қылулар, хейли йақшы йағачдүр. Теберуклук білә йірақ йерлерге елтарлар" - деп жазады. Аудармасы: "Бұл тауларда тобылғы ағашы бар, ол өзге еш жерге өспейді, одан аса таяқ жасайды, қамшы сабын жасайды, құстарға тор - қапас жасайды, жонып, жебе жасайды, өте жақсы ағаш саналады, оны тәберік ретінде алыс жерлерге апарады".

Үнді - түркі мәдени ауысулары туралы сөз қозғағанда мифтік сабақтастық жөнінде де еске алған жөн. Шығыстың мәдени мұрасында "Мың бір түн", "Шаһнамамен" қатар "Тотынама" ерекше орын алады. Үнді халқының тамаша мифтік туындысы «Тотынаманы» XIII ғасырда Қарши қыстағында туған Зияаддин Нақшаби санскриттен парсы тіліне өңдеп аударады және бұл еңбек барлық парсы - түрік халықтарының ортақ мұрасына айналады. "Бабырнаманың" сюжеттік, стильдік және көркемдік құрылымдарында "Тотынаманың" ықпалы анық сезіледі. Осы туралы Ә.Қоңыратбаев мынадай ойларын алға тартады:

"Үнді және Алтайдағы түркі - монғол тайпалары мифологиясында ұқсастықтар аз емес. Оған С.П. Толстовтың біршама анықтылықтар енгізгенін жоғарыда атап өттік. Сол сияқты Үнді және Орта Азия елдерінің мифологиясында да табиғи байланыс бар. Мысалы, "Шаһнама" жырында Фердауси Рүстемді сақ, оның елін Систан (Сақстан) дейді. Ондағы ономастика мен мифологияның ортаазиялық сипаты басым. Сол ортақтық Хаммурапидің "Гильгамеш" аңызында да бар. Онда Хауа баласы Ану кеме соғады, оның игашын орман тәңірісі Қубаба Месопотамияға Хауана елінен суға ағызып алып келеді. Хантәңірі дүмпігенде су батысқа ауған. Осы аңыздың ізі қазақта да бар. Нұх кемесі Қазықұртта қалған дейтін халық аңызы соның бір көрінісі ме дейміз. Баршын, қойшы, абыз аты да сонда жүр. "Гильгамеш" сақтар эпосы болса да ғажап емес.

Мұндай тарихи әрі табиғи сабақтастық бір ғана эпостық мұралар емес, қоғам өмірінің басқа да саласында көрініс тауып отырған. Мысалы, М.М. Ашрафи Үнді елінен Орта Азияға будда дінімен қатар мифтер бейнесінің де еніп отырғанын айтады. Үнді мифтері көбіне "Ригведа" жазбасына алынған. "Риг" - жазба, "веды" - әңгіме деген ұғым береді.

Тибет елі бұл сөзді "Ырық - бытық" деген. Мұндағы "ырық" - риг, "бытық" - веды (ертегі). Қазақша бітік жазу болмақ. "Ырық - бытықты" едлегші (ертекші) түрік Амуғ-ұғлан айтқан. Басқа да сөздіктерге келер болсақ. Мартұқ - қыс, жер астының тәңірісі, ол жазды Хантәңіріде, қысты Гималайда өткізген".

Ортаазиялық - үнділік байланыстар Ұлы моғолдар дәуірінде сәулет өнерінде жаңа сатыға көтерілді. Бүкіл әлемге әйгілі Тадж Махалды салуда Самарқаннан суретші - сызушы Мұхаммед Шариф, Бұқарадан мүсінші Ата - Мұхаммед ж.т.б. қатысты. Бұл кезінде парсылық және орталық азиялық ықпал мен моғол миниатюра өнері мектебі қалыптасты. Атақты шығыс бағына арналған миниатюралармен және аң стилінің дәстүріндегі кескіндемелер мен "Бабырнама", "Ақбарнама" ж.т.б. безендірілді.

Ортаазиялық қоршаған ортаны көркейту дәстүрін Үндістанға Бабырдың өзі алып келгендігі оның шығармасында әйгіленіп тұр: "Аграға жақын маңда ондай бақ орнататын бос жер жоқ еді, сондықтан бірнеше күннен кейін, амалдың жоқтығынан сол жерді игермек болдық. Ең әуелі үлкен құдық қазылды, сол құдықтан қазір моншаға су алынып отыр, содан кейін амбли ағашы өсіп тұрған, сегіз қырлы су тоспасы бар жерді игере бастадық. Содан кейін үлкен су қоймасын және аула жасап, тас құрылыстың алдына да су тоспасын жасап, тал орнаттық. Содан кейін мекен тұрағының айналасына бак отырғыздық та, жатын бөлме, монша салғыздық. Сонымен сұрықсыз, көріксіз Үндістанда тамаша тақталанған бақша пайда болды. Оның әр пұшпағы көгалдандырылып, көздің жауын алатын райхан гүлі мен итмұрын отырғызылды".

Үнділік өнер, керісінше, Орталық Азияда да өзінің терең ізін қалдырды. Самарқан мен Бұқарада, Ферғана мен Жетісуда, Қашқарда сол кезде үлкен табысқа жеткен "Кашмир стилі" кең тарады. Орталық Азияның билеушілері Ұлы Моғолдар мемлекетінен "Камасутраның" сюжеттерімен байланысты миниатюраларды алдырып отырды. Үнділік музыка да түркілік саз өнеріне шығыстық көрік берді.

Қазақ және де басқа да түркі халықтарының тарихнамалық еңбектерінің қалыптасуына "Бабырнамамен" қалыптасқан үнділік тарихшылардың әсері мол болды. Бұл жерде Кашмирдің түлегі, тарихи-поэтикалық "Зафарнама" мен агиографиялық "Раузат арризван ва хади-кат әл-гилманды" жазған Баяр ад-Дин Кашмиридің, Үндістанға Орталық Азиядан қоныс аударған, "Тарихи қыпшақидің" авторы Қожамқұли-бек Балхидің есімдерін атасақ та жеткілікті.

Ұлы моғолдар империясындағы тарихшылар Әмір Темір мен Шыңғыс ханның бір тектен шыққанын дәлелдеуге үлкен көңіл бөлген. Бұл ұстынды кейін қоқандық тарихшылар мен шежірешілер арнаулы қолдап отырған. Мұнда Әмір Темірдің арғы атасы Бартан хан Шыңғыс ханның да атасы болды деген дерек алға шығарылады. Ортағасырлық Орталық Азияда тек Шыңғыс хан ұрпақтарының билігі ресми мойындалып отырған.

Тарих философиясы тұрғысынан "шыңғысшылдық" ұстыны түркі - монғолды біріктіріп тұрған дәнекер қызметін атқарды. Бұл сипатта Алаша хан туралы генеологиялық аңыздардың да маңыздылығын еске алған жөн. Осыған этнограф - тарихшы Ж.О.Артықбаев та ерекше назар аударды.

"Көшпелілердің этникалық туысуы өзіне қашанда генеалогиялық дәнекер іздейді. Біздің ойымызша осы міндетті Алаша хан туралы аңыздар мойнына алған сияқты. Ең ескі нұсқалары Рашид ад динде, бертін Әбілғазы ханда, қазақ заманында Мәшһүр - Жүсіп Көпеевте жазылып барып, қазір көбінесе қатардағы аңыз есебінде - көрген осы тұлға өте көне замандардан бері көшпелі Еуразия ұлыстарын өзара жалғастырып, дәнекер болды. Алаша хан күмбезінің Алтын Орда дәуірінде салынуында осындай гәп бар. Көрші түркі -монғол елдерінің ортақ этникалық символы болып саналған Алаша тұлғасы Шыңғыс хан тарапынан қасиетті саналуы күмәнсіз. Бүкіл құрлықты бағындырам деп түркі - монғолдың ортақ ұранын көтеріп шыққан Шыңғыс ең алдымен екі көшпелі ұлыстың басын қосып алуды осы күмбез арқылы іске асырды. Әуелгі кезеңде империяны құруға мұрындық болған Алаш идеясының орнына бірнеше ұрпақ өте келе Шыңғыс ханның өз тұлғасы негізгі ынтымақтасу факторы ретінде шықты".

Бабыр құрған мемлекет пен сол кезде қатар нығайып келе жатқан Қазақ хандығының саяси негіздерінің арасында түбегейлі айырмашылық бар. Қазақ хандығы көшпелілік әлеуметтік негіздерден бастау алады.

Бұл жөнінде Ж.О. Артықбаевтың аты "Қазақ этнографиясы: Этнос және қоғам" еңбегінде дәлелді қағидалар келтіріледі. Автордың ойы бойынша, Қазақ хандығының билеушілері Шыңғыс хан, Әмір Темір, Бабыр сияқты алып империяларды құруды көздеген жоқ. Қолайлы жағдай туғанда хандық биліктің күшейіп, жаулап алу, немесе қарсыласу соғыстарын ұйымдастыруға, сөйтіп көшпелілердің алып империясын құруға жеткілікті потенциалы бар. Дегенмен де ғасырлар бойы пассионарлы толқындар қазақ жерінің шығыс алқабындағы таулы аймақтан бастау алып келгенін ескерген жөн. Яғни, қазақ даласының қандай да биліктің шектен шығып кетуіне қарсы әсер ететін күш - қасиеті бар. Әз Тәуке мен Абылай хандар тұсында болмаса, қазақ хандарының дала шекарасынан асып, ұлы мақсат қойған жоқ.

Мемлекетті кеңейту, ірілендіру үрдісінің белең алмауына бір жағы рулардың өзін-өзі басқаратын саяси ұжым есебінде өмір сүретін дағдысы басты бөгет. Олар саяси құрылымның өрісін тарылтып, мүмкіндігін шектеп тұратын күш. Сайып келгенде ел билігі елдің өзінде, өз қолында. Ортақ шаруалар қашанда ел жиындарында шешім табады, сол жиындардың берген уәкілеттігімен билер қызмет атқарады. Хандар мен ұлыс сұлтандары билермен кеңеспей, еш шаруаны тиянақтай алмайтыны аян. Саяси -потестарлы биліктің қай бөлігінде болмасын көсемдерді жеке басының қабілетіне байланысты қолдау, мойындау басым. Бұл демократиялық принцип саяси биліктің өміршеңдігінің бірден-бір кепілі. Қай ру болмасын өзінің басшылығынан жігерлі адамды көруге ықтиярлы және мүдделі. Сол сияқты хан сайланар адамның ел тізгініне ие болар қабілетін айрықша ескертеді.

Захир ад-диннің "Бабырнама" мәтініне қайта оралсақ, онда ортақ ата-тек мәселесінен гөрі, тарихи әрекеттің субъектісі ретінде өзін суреттеу маңызды рөл атқаратынын аңғаруға болады.

Тарихи әрекет субъектілері "Бабырнамада" төмендегідей салаларда анық көрініс табады. Оларға жататындары:

1. Соғыс. Зерттеушілердің көпшілігі атап өткендей, соғыс ісі жалпы ортағасырлық саяси-потестарлық бірлестіктердің тұрақты болмысына жатады. Бүкіл Батыс Еуропа тарихы Римді жаулап алған "варвар" тайпаларының ұлттық негіздегі мемлекет орныққанға дейін шексіз қақтығыстарын баяндайды. Әрине, бұл соғыстар адамзаттың "деструкциялық табиғаты" дегенмен емес, ал сол замандағы саяси-әлеуметтік факторлармен анықталып отырды. Ферғанда өз мұралығында билік жүргізіп отырған Бабыр Шайбани хан бастаған көшпелі өзбектердің жаугершілігіне төтеп бере алмай, алдымен Ауғанстанға, кейін Үндістанға қарай бет алады.

Н. Келімбетовтың әділ бағалауындай, Бабырдың Ауғанстан мен Үндістанға жасаған жорықтарында қан төгілді. Әйтсе де Бабыр м» негізін қалаған Үндістанның қоғамдық-саяси және экономикалық, Мәдени тұрғыдан дамып, өркендеп өсуінде ол өте үлкен прогрессивті рөл ойнады. Бір орталыққа бағынатын мемлекет құрылған соң ғана үнді елінде ғасырлар бойы тынбай жүргізіліп, еңбекші халықтың қанын аяусыз төгіп келген жергілікті билеушілердің" өзара бақталас соғыстары тоқтатылды. Халық бейбіт еңбекке көшті. Жаңадан көптеген үлкен каналдар қазылып, шөлді жерлерге шығарылды. Егіншілік мықтап дамыды. Бабырдың әмірімен жаңа қалалар, ғылым және мәдениет орталықтары салынды.

2. Жаулап алған аймақтар мен басқа халықтарда билік жүргізу. Бұл биліктің субъектісіне жиі ретте қаруланған халық (тайпа, әскери топ, gens (тек) жатады. Хандар мен сұлтандар – өз халқының басқаларда өктемдік етуінің құралы, яғни туысқандық қатынастар саяси үстемдіктің басты құралы болған. Бірнеше тарихи деректер келтірейік.

Араб саяхатшысы Ахмед ибн Фадлан оғыз - түркілердің саяси құрылымын сипаттай келе, "небір шиеленісті саяси шаруалар келісіп, бітіп тұрған істі аяқтап жіберді" дейді. Бұл сипатталған суреттеме таза көшпелілердің демократиялық табиғатына ғана тән дүние Яғни, қанша жерден Орталық Азия, Қытай немесе Иран, Византия сияқты отырықшы, егінші өлкелерге билік жүргізіп, мемлекет құрғанымен көшпелілер өз іштерінде әскери -рулық тәртібінен шығып кетпеген.

Көшпелілер мемлекеттеріндегі рулық тәртіптің, құрылымның тағы бір айғағы Батыс Түркі қағанатындағы "он оқ бұдұн" деген қосымша атау. Он ұлысқа бөлінген ел, түптеп келгенде он рудың жиынтығы. Оның алғашқы көш басшысы Бумынның кіші інісі Естеми қаған, осы құрылымды нығайтқан Ашбара Теріс қаған т.б. Кейіннен түркінің ондық дәстүрі әкімшілік - әскери тәртіптің негізі есебінде Шыңғыс хан құрған моғол мемлекетінің қазығы болды. "Күшлүк жаққан өрттің жалыны сөнген уақытта, жолдардың бәрі жаулар мен қарсыластардан босағанда Шыңғыс ұлдары мен бектерін он мың, жүз мың елге басшы қылып бөліп, жиналыс ашып, байырғы жарлықтары мен жаңа жолдың қасында дәлелдеп, алым - шығын жинауға бұйырып Хорезм шаһ еліне жорыққа дайындықты бастады", -дейді Рашид ад-дин. Осы оқиға 1218 ж. болса керек.

Шыңғыс ханның және оның мұрагерлерінің құрған мемлекеті бірнеше ғасыр өмір сүрген тұрақтылығымен ерекшеленеді. Бұл бір жағынан өз тарихында болған қателіктерді қайталай бермейтіндігін де аңғартса керек. Монғол шежіресіндегі аса көрнекті ұлағаттардың бірі Елюй Чу цайдың айтатын Үгедейге "сендер аспан астын аттың үстінде отырып алсаңдар да, аттың үстінде отырып басқара алмайсыңдар" деген көрегендік өсиетін ерте түсінген монғол билеушілері мемлекет құру, билеу саясатында әуелде ұйғыр, кейін Қытай, Иран тәжірибесін жақсы пайдалана білді.

"Бабырнамадан" XV-XVI ғасырларда Орталық Азиядағы көшпелі түркі тайпалары бастарын қосқан қолбасшыларына еріп, жаңа қонысқа барып, кейінгі этностардың ұйтқысы болғанын көреміз. Жәнібек пен Керейдің соңынан ергендер қазақ халқының, Шайбани ханмен кеткендер өзбек халқының, ал Бабырмен бірге ілескен жартылай көшпелі түркілер Ұлы Моғол империясын құрғаны тарихтан белгілі. Осыған "Бабырнаманың" кіріспе мақаласында да назар аударылады.

Сол түркі халқы "Бабырнамада" жазылғандай ХҮІ ғасырдан бұрынғы Үндістанда, Ауғанстанда мекен құрған ба? Әрине, бұған дәлелді әуелі Бабырдың Бхираның жер иеленушілеріне айтқан мына сөзінен аңғарасыздар: "Бұл жер - атам заманнан бері түріктердің иелігі. Байқаңыздар, жүректеріңіз қобалжып, үрей ұялап, халықты тоздырып алмаңыздар. Біз бұл халыққа, оның жеріне іргелес тұрамыз, төскейде малымыз, төсекте басымыз қосылған бір елміз. Сондықтан шапқыншылыққа, тонаушылыққа қол бермейміз".

Бабырдың сөзінің жаны бар. Түркі халқы Үндістанға б.з. IV ғасырында аяқ басқанын, Үндістан мен Орталық Азияның тарихынан, әсіресе, Махмұд Қашқаридың "Диуани луғат ат-түрік" жинағында жазылған деректерден анық білеміз. Осы ретте бұлтартпайтын бір дәлел - әйгілі ғалым Әмір Нәжиптің "XI-XV ғасырлардағы түркі тілінің тарихы туралы зерттеуінде" бұрын ғылым дүниесіне белгісіз, ұмыт болып келген шығарманы оқырманға ұсынғаны. XIV ғасырдың басында терістік Үндістанда Дели сұлтандығында Бадыр ад-дин Ыбырайымның бірнеше тілдің түптамырын шалғайтын парсы тілінің луғаты жасалған.

Мұнда түркі тілі де қамтылады. Шығарма - "Ауызекі лұғат, зерттелетін дүние" деп аталды. Бұл шығарманың қолжазбасы ТашМу-дің қолжазба қорынан табылған. Сол сияқты "Бадам әл-лұғат", Саңлақ", "Кітаби лұғат-и аттракияда" да түркі сөздеріне талдау жасалады. Бұл шығармалар Ұлы Моғол мемлекеті орнағанға дейін Үндістанда түркі тілдес тайпалар мекендеп, олардың мемлекеттік тілге ие болғанын дәлелдейді.

3. Билікке қол жеткізу, саяси шешімдерді қабылдау тәсілдері.

Еуропалық ортағасырлық мемлекеттерге ұқсас ортаазиялық мұралану жүйесінде патшалыққа иелену белгілі бір дәстүр негізінде жүзеге асты және сакралды қуаттылыққа ие болды. Биліктің негитимдігі туа біткен құқықпен бекітіліп отырды. Сол себепті "Бабырнамада" генеалогиялық байланыстарға үлкен мән берген. Кез келген көлемді тарихи оқиғаны суреттеуден бұрын, оған қатысқан адамдардың кім екендігі, тектілігі қандай дәрежеде болғандығы, үрім-бұтағы қалай таралғаны туралы Захир ад-дин Бабыр егжей-тегжейлі баяндайды. Мысалы өз әкесі Омар Шейхтің шыққан тегі айрықша аталып өтеді:

"Сегіз жүз алпысыншы жылы Самарқанда дүниеге келді. Әбу Сайд мырзаның Сұлтан Ахмет мырзадан, Сұлтан Мұхаммед мырзадан және Сұлтан Махмұт мырзадан кейінгі төртінші ұлы болатын. Сұлтан Әбу Сайд мырза Сұлтан Мұхаммед мырзаның ұлы болатын, ал Сұлтан Мұхаммед мырза Миран-шаһ мырзаның, ал Миран-шах мырза Әмір

Темірдің үшінші ұлы және Омар Шейх мырза мен Жаһангер мырзадан кіші, Шаһрух мырзадан үлкен болатын.

Әбу Сайд мырза Омар Шейх мырзаға алдымен Кабулды сыйға тартып, қасына ұстаздыққа Баба-и Кабулиді қосып, екеуін сонда жіберді. Мырзалардың сүндет тойына байланысты ол Омар Шейх мырзаны Дара-н Раздан шақырып алды да, оны Самарқанға жеткізуді бұйырды. Той өткеннен кейін, Темір бек Омар Шейх мырзаға Әндіжан аймағын сыйлап, ұстаздыққа Құдайберді Тұқашы Темір ташаны тағайындады да, оларды солай қарай жөнелтті.

Бабыр өзінің нағашы атасы, Моғолстан ханы Жүніс туралы да баяндағанда, оның Шыңғыс хан әулетінен шыққанын, билігінің заңды екендігін, саяси шешімдерінің "құдай жолына" сай болатындығын ерекше атап өтеді.

Саяси шешімдер қабылдағанда мұсылмандық құқық канондарымен қатар Шыңғыс ханның "Жасасы" ережелері мен ру - тайпалық әдет құқығы кең қолданысқа ие болған. Бұл әсіресе, қазақ қоғамындағы билік пен құқықтық қатынастарға тән болды.

Н. Рычков "хандар мен сұлтандардың билігі негізінен ру басшыларымен қосылып, қазақ арасындағы дау-жанжалды шешу, әсіресе ру басылар екі жақты жарастыра алмаса, даугер билер шешіміне ырза болмаса жасалады" деп, олардың атқаратын қызметінің бір тарабын көрсетеді. Ел ішінде кездесетін ірі дау - ұрлық кезінде қай би болмасын ханның, не ұлыс сұлтанының пайдасына жәбірлеуші жақтың есебінен хандық кеседі. Хандық дегеніміз көбінесе бесті ат, немесе бесті атан. Қазақ мемлекеті тәртібі бойынша ханды елмен жалғастырып туратын ірі рулардың ішінен сайланған уәкілдер болады. Оларды ханның нағы, немесе жәй ғана нақ деп атайды. Қазақта "хан сыртынан жұмырдық" деген сөз бар, ол тек ханға байланысты айтылмайды, жалпы адам сыртынан ғайбат сөз айтылғанда қолданылады. Егер шын қарсылық болса оның ауыр - жеңілдігіне қарай жаза қолданылады, хан жасауылдары ол адамның мойнына құрым байлап ауыл айналдырып қуалайды, тіпті болмаса туыстарынан тоғыздап айып алады. Кей рудың тұтас бөліктері ханға қарсылық жасаса не төлеңгіттер араласады, не басқа рулар араға түсіп айыбын төлеп қойғызады. Жалпы қазақ түсінігі бойынша "ханға қарсылық - құдайға қарсылық" делінеді. Хан түгілі оның тұқымы да аса сыйлы болуы керек, қазақ мақалы "хан баласы көпір болса, басып өтпе" дейді.

"Бабырнамада" да бұл мәселеге үлкен көңіл бөлінген. Бірақ қазақ хандығынан ерекше, Ұлы Моғолдар империясында рулық - тайпалық ұстындар бір орталыққа қатаң бағынған мемлекет мүдделігіне тәуелді болып шығады. Халық басқару субъектісінен гөрі, басқарылу объектісіне айналады.

4. Билеуші және оның мемлекетінің белгілі бір территориямен байланысын тарихи ұғыну.

Ортаазиялық түркілік тарих философиясында "атамекен", "туған ел", "киелі жер" ұғымдарына үлкен мән берілген. Захир ад-дин Бабыр өз туындысында әсіресе өз атамекені Ферғана өңірінің тамаша табиғатын ерекше сүйіспеншілікпен жырлайды:

"Әндіжанның батысына қарай жеті йиғаштай жердегі тағы бір қала - Маргилан. Бұл -жаныңа керектің бәрі бар берекелі қала. Мұнда анар мен өрік мол өседі. Анардың бір түрі донақалан деп аталады; оның тәтті шырынынан сары өріктің қышқылтым дәмі білінеді. Бұл анарлардан семнан анары ғана артық деп айтуға болады.

Өріктің тағы бір түрі болады, оның дәнін алып, орнына өзге Жеміс жармасын салады да кептіреді, мұны сұбхани деп атайды, өте дәмді.

Құс пен аңда есеп жоқ, ақбөкен аяқ басқан сайын ұшырасады".

Ұлы Моғолдар империясы Моғолстан және басқа да ортаазиялық ата қоныстармен, тіпті бүкіл көшпелі - отырықшы мәдени ареалдармен өз байланысын үзбеген.

Тарих философиясы тұрғысынан этномәдениет және белгілі бір территорияның арасындағы үйлесімділік өркендеудің шешуші факторының біріне жатады.

Кез келген қалыптасқан мәдениет бос кеңістікте емес, адамдандырылған қоршаған ортада әрекет етеді. Мәдени кеңістік оқшау мәңгіге берілген енші емес. Ол, А.Тойнбидің тілімен айтқанда, тарихи ағынның өрісі болып табылады. Мәдени кеңістіктің маңызды қасиеті -оның тылсымдық сипаты. Мысалы, "ата қоныс" ұғымы көшпелілер үшін қасиетті, ол өз жерінің тұтастығының кепілі және көршілес жатқан мекендерге де қол сұғуға болмайтындығын мойындау. Қауымдық қатынас мекендер егемендігінен туады. Ата қоныстың әр жағрафиялық белгілері халық санасында киелі жерлер деп есептелінеді, яғни қоршаған орта киелі таулардан, өзендер - көлдерден, аңғарлар мен төбелерден, аруақтар жататын молалардан т.б. тұрады. Олардың қасиеттілігі аңыз-әпсаналарда, жырлар мен көсемсөздерде болашақ ұрпақтарға мұра ретінде қалдырылған.

Кеңістік пен мәдениеттің арақатынасы табиғи ортаны "өзімдікі" және "өзгенікі" деп бір-біріне қарсы қою арқылы айқындала түседі. Бұл қарсы қою, әсіресе, мифологиялық дүниетанымда әсерлі көрсетіледі. "Мифте, - деп жазады Ш.Ыбыраев, - адамзаттық (человеческое) және адамзаттық емес (нечеловеческое) (дию, албасты, марту, жезтырнақ,





шойынқұлақ, жалғыз көз дәу т.б.) болып бөліну ретінде көрінсе, классикалық эпоста біздікі (ноғайлардікі, қыпшақтардікі, қазақтікі, т.б.) және жаудікі (қалмақтікі, қызылбастікі, ындыстікі) деген ұғымдарға лайық жіктеледі"70.

Қазақ эпосын және басқа да мәдени мұраларын зерттеушілер "өзгенікіне" тек беріде пайда болған қалмақтарды ғана емес, сонымен қоса сонау ерте заманнан көшпелілермен тартысып келген отырықшы империяларды да жатқызады (Қытай, Иран, Үрім, Орыс, т.б.).

Кеңістікті "біздікі" және "өзгенікі" деп бөлу оппозициясы тек суперэтностар арасында емес, сонымен бірге мәдени - шаруашылық типтер арасында да жүргізілген. Әрине, көшпелілер мен отырықшылар арасындағы "бітпес жауластық" бар деген әсіре бейнелеуге жатады.

Кеңістік аясындағы мәдениеттің автохонды екендігін шешудің басты жолы осы мәдениетті құраған этникалық бөліктерді, этно-мәдени аймақты мәңгі өзгермейтін тұтастық ретінде емес, "жанды тарихи құбылыс күйінде қозғалыс үстінде қарау, көршілес халықтардың тарихи тағдырымен салыстыра отырып, әрбір этникалық топтың өзінің қазіргі негізгі жеріне қай уақытта жылжыды, міне, осындай межелерді анықтау арқылы жүзеге асады.

Кеңістік және автохонды мәдениет мәселесін шешу үшін біз оқшау алынған этнос көлеміне, ол енетін үлкен өркениеттің (суперцивилизацияның) өріс аймағына жылжу керек. Өткені қазіргі этностардың көпшілігі қоныс аударудың ассимиляциялық үрдістердің, топтасу мен жіктелудің нәтижесінде қалыптасқан. Бұған мысалдар жеткілікті. Айталық, Иран мен Солтүстік Үндінің халықтары арийлік топтардың оңтүстікке қарай қоныс аударуы негізінде, француздар галл тайпалары мен франктардың араласуы, орыстар ежелгі славян тайпаларының көршілес угро-финн, скандинавтық, түріктік компонеттерді өзіне сіңіруі нәтижесінде қалыптасқан. Соңғы кезде қалыптасқан латынамерикандықтар туралы айтпаса да түсінікті. Қазақтың этникалық территориясы да көп ғасырлық қалыптасу нәтижесінде айқындалды. Аталған тарихи-мәдени үрдістерсіз Бабыр бастаған бұрынғы түркілік көшпелілердің Ферғанадан Ауғанстан мен Үндістанға қоныс аударуын, басқа этникалық жұртта алып мемлекет құруын түсіндіру қиынға соғады.

5. Өзекті саяси-мәдени автостереотип және халықтың, биліктің рәміздерімен байланыстылығын ұғыну. "Бабырнама" мәтінінде автор өз халқының және әскерінің төмендегідей саяси құрылымдық ерекшеліктерін атап өтеді:

- тектілік, даңқты ата-бабалар, басқа халықтар арасындағы бедел;

- мұсылмандық құқық пен дәстүрлі ата-бабалар жолын сенімді сақтау;

- басқа халықтар мен олардың заңдарынан, салт-дәстүрлерінен өзінің жоғарылығын сезіну;

- жасасқан шарттарды орындау;

- қабылданған шешімдердің "даналығы", "әділеттілігі" және "құдайылығы".

Биліктің басты рәмізі - Алла берген патшаның жеке-дара қабілеттері. Тағы бір ескертетін жайт - ортаазиялық әскери негіздегі мемлекеттерде тайпалар мен халықтардың ұрандары рәміздік сипатта болған. Осы жөнінде Захир ад-дин мынадай деректер келтіреді:

"Ұран екі түрлі болады. Бірі - әр тайпаның өз ұраны, мәселен, бір тайпаның ұраны "дұрдана", енді бірінікі "тұқай", тағы бірінікі "ұлу", бүкіл әскерге ортақ бір ұран болады. Соғыс кезінде екі сөзді уран белгіленеді, яғни айқасқа беттеген екі адамның алғашқысы ұранның бір сөзін айтқанда, екіншісі сол ұранның екінші сөзін айтуға міндетті, сонда барып дос пен дұшпанды ажыратады. Бұл соғыста белгіленген ұран "Ташкент" пен "Сайрам" болатын; "Ташкент" десе - "Сайрам", немесе "Сайрам" десе "Ташкент" деп жауап қайыруы керек. Бұл айқастың алдында Қожа Мұхаммед Әли деген сарт болатын, оның қатты сасқаны соншалық, "Ташкент!" "Ташкент!" деп ұран шақыра беріпті. Моғолдар мұны дұшпан деп ұғып аттандап, барабанын даңғыратып жіберіпті. Осы жалған дүрбелеңнің кесірінен орын таппай қайтып кеттік. Ойлаған іс орындалмай, салпақтап Ошқа оралдық".

6. Ортаазиялық басқару жүйелеріндегі кеңеске, сұхбатқа мән беру, ауызекі коммуникация формаларының сакральдығы. Түркі көшпелілері мен оазис дихандарының болмыс тәсілінің өзі о бастан олардың басқаға (мейлі ол басқа жер болсын, мейлі басқадан болсын) деген "ашықтығын" қамтамасыз етеді. "Ұлы дала, қуаң табиғат, көшпелі өмір салты маңдайға жазылған соң, сол жазмышқа көндігудің бірден-бір кепілі - адамдар бірін-бірі жатсынбай, біріне - бірі арқа сүйеп қана өмір сүруі қажет. Бұл қажеттілікті терең сезінген көшпелілер "адамның күні адаммен" деген принципті тіршіліктеріне тірек еткен". Сондықтан болар, көшпелілердің, соның ішінде, қазақтардың қауымшыл, көпшіл, елжанды болып келетіндігі.

Түркі мәдениетінің сұхбатшылығының тағы бір тіреуі - оның ауызекі сөзге негізделгендігінде жатыр. Жазулы сөз өзінің болашақ оқырманын есте ұстағанымен, оның дәл қазір дәл осы жерде отыруын міндеттемейді. Ауызша айтылып, құлаққа естіліп қана қоятын сөз - ауызекі сөз қашанда айтушы мен тыңдаушының бірдей қатынасуын талап етсе керек. Соның нәтижесінде тыңдаушысын көз алдында ұстап отыруға тиесілі ауызша сөзге негізделген қауымдық, ұжымдық өмірде адам тек акустикалық (дыбыстық естілетін) кеңістікте өмір сүрді. Шетсіз-шексіз, бағыт-бағдарсыз дыбыстық кеңістік синкретикалық (бөлінбеген, жіктелінбеген) сананың негізінде қалыптасады. Ол түркілердің өздерін табиғаттан, қауымнан бөліп-жарып қарастырмайтындығының басты себебін айқындаса керек.

Көшпелілердің негізгі коммуникация (байланыс) құралы тіл болғандықтан, ауызекі сөзге негізделген салт-дәстүрлер, әпсаналар (мифтер, әдет-ғүрыптар немесе, жалпылама айтсақ, фольклор) кеңінен дамыды және ұрпақтар мирасқорлығының негізі де сол болып табылады.

Жазу-сызудың пайда болуы адамзатты естілетін дыбыстық (акустикалық) кеңістіктен көзге көрінетін (визуалды) көрнекі кеңістікке итермеледі. Ұрпақтан-ұрпаққа ұласқан ақыл-өсиет, даналық ой, көпжылдық тәжірибе нәтижесі ендігі жерде тікелей ауызекі айтылмай, жазылған және көзбен көріп, оқылатын мәтіндерге (текстерге) айналды. "Үйрек қауырсынынан жасалған қаламсап тіл үстемдігіне шек қойды; ол өмірдегі қасиетті құпияны жоққа шығарды; ол сәулет өнері мен қалаларды, жолдар мен әскерді, бюрократияны дүниеге әкелді. Ол сананы тылсым көлеңкеден жарыққа шығарып, өркениетке бастама болған түбегейлі метафора болды" (М. Маклюэн).

Захир ад-дин Бабыр өзінің тарихи суреттемелерінде сөз өнеріне ерекше мән береді. Ол әсіресе Әлішер бек Науаидің ақындық өнеріне тәнті болады, оның айрықша дарындылығын атап өтеді:

"Әлішер бек теңдесі жоқ дарынды адам еді. Ол түрік тілінде өлең жаза бастағаннан бері, ешкім де соншалық жақсы, әрі көп өлең жазған емес. Ол алты мәснауи кітап құрастырды. Оның бесеуін Шейх Низамиге еліктеп "Бестармаққа" жауап деп, алтыншысын Низамише "Құс тілі" деп атады. Бұдан тыс ол торт чиуан ғазел құрастырды, олардың әрбіреуіне былай деп ат қойды: Балалықтың балғын шағы, Бозбалалық дәурен, Орта жастың әсерлі юттері, Кәріліктің тәлімдік уағызы. Оның жақсы рубаяттары да, тағы бірнеше шығармалары бар, бірақ бұлар жоғарыда аталғандардан солғындау. Солардың бірі оның хаттары; Маулан Әбдірахман Жамиға еліктеп, әр кезде дос-жарандарына, түрлі адамдарға жазған хаттарын жинастырған, онысы әжептәуір жинақ болыпты.

Өлең ұйқасы жайында "Өлең өлшемінің таразысы" атты кітап та жазды, бұл біраз мін тағарлық кітап, жиырма рубаяттың мөлшерін анықтай отырып, оның төрт мөлшерінен қателескен; өзге өлшемдерінен де кемшілік бар. Өлең сөздің парқын білген, зерделі жанға мұны аңғару қиын емес".

"Бабырнаманың" сөз өнеріндегі ерекше орнына Қазақстан әдебиетшілері де үлкен қызығушылық танытады және бұл кездейсоқ емес. Біріншіден бұл тарихи дастанда қазақ халқының да құрамында болған дулат, жалайыр, қыпшақ сияқты көптеген тайпалардың арасынан шыққан сөз өнерінің шеберлері туралы көптеген қызықты деректер мен сараптамалар келтіріледі. Мысалы, Хасан Әли Жалайырға мынадай баға беріледі:

"Хасан Әли Жалайыр деген әкімі де болды. Оның шын аты - жөні Құсайын Жалайыр, бірақ жұртқа Хасан Әли деген есіммен көбірек танымал-ды. Оның әкесі Әли Жалайырға Бабыр мырза қамқорлық көрсетіп, оған бек дәрежесін берді; содан кейін Жәдігер Мұхаммед Гератты алғанда, Әли Жалайырдан жоғары адам жоқ-ты.

Хасан Әли Жалайыр Сұлтан Құсайын мырзаның кезінде құсбегі болды, ол ақын еді, өлеңді жазғанда Туфаил деген тахаллус есімді пайдаланатын. Қасиданы да жақсы ұйқастыратын, бір кезде сонымен атағы шыққан. Тоғыз жүз он жетінші жылы мен Самарқанды алғанымда, Хасан Эли Жалайыр маған қызмет етуге келді. Ол менің қасымда бес-алты жыл болды; маған арнап та жақсы бәйіт жазды".

Екіншіден, Бабыр шығармашылығы кейінгі қазақ әдебиетіне өзінің үлкен ықпалын тигізді. Бұл жөнінде белгілі әдебиеттанушы Мекемтас Мырзахметов Бабыр және Абай шығармашылықтарының сабақтастығы мәселесін алға қоя отырып, дәлелді ойларын алға тартады.

"Бабырнамадан" Абайдың қазақ тарихы үшін пайдаланған жерлері - негізінен Бабыр мен Шағатай тұқымындағы Жүніс ханның ұлдары мен Жошы тұқымындағы Шайбақ ханға (Шайбани ханға) байланысты деректер желісі. Абай бұларды бастан-аяқ баяндауды мақсат тұтпаған. Өз пікіріне дәлел ретінде ең ұрымтал жерлерін сөз арасында өз оқырмандарының ұғымына орай қысқа, нақтылы әрі жүйелі түрде қосымша дерек -мағлұматтар ретінде беріп отырған. Мысалы Абайдың "Әмір Темір ұрпағынан Құмар Шаих баласы, белгілі Бабыр патшаның шешесімен бір туысқан екі бауыры болған. Үлкені Ташкентке хан болып, кішісі қазақты билеген. Бұлар Шағатай ұрпағынан Жүніс ханның балалары болған. Сол қазақты билегенінің аты Ахмет екен. Сол өз уақытында аттанысқа жарарлық қазақтың үш жүз әскерін шығарып, үш жүз басына билетіпті. Әр жүздің халқы өз ынтымағымен бір туысқанға есеп болыпты. Қазақтың "Үш жүздің баласы" дейтұғыны -сол", - деп жазуындағы Жүсіп хан, Ахмет хан туралы деректері нақтылы түрде "Бабырнамадан" алынып берілсе, үш жүздің баласы жайлы ойлары қазақ халқының ой-санасында ұрпақтан ұрпаққа ауысып, ел аузында таралған шежіре аңыздарға сүйеніп берілгені көрініп тұр.

Абайда айтылатын Ахмет ханның (1439-1483) не себепті Алаша хан аталып кетуі жайындағы: "Ахмет хан қалмақты көп шауыпты, көп қырыпты. Қалмақ рахымсыздығына қарай "мынау бір алашы болды ғой" депті, жан алушы болды дегеннің орнына. Сондықтан ол кісі Алаша хан атаныпты. "Бабырнамада" солай жазылған. Сонан соң хан бұл атты қалмақ қорыққаннан қойды ғой, енді сіздер шапқан уақытта "Алашы-Алашы" деп ұран – сүрен салыңыз деп бұйырып, бұларға айқай салғанда көп жанның айғайымен "алаш-алаш" деп кетіпті. Сондықтан "алаш-алаш" болғанда, Алаша хан болғанда, қалмаққа не қылмақ едік" деп, "алаш ұранды қазаққа танған себебі сол екен" дейтін пікірдің негізі де "Бабыр-намадағы": Сұлтан Ахмет хан Алаша хан деген атпен мәшһүр болған еді. Алаша ханның мағынасы қалмақ, мұғыл тілінде өлтірушіні "алашы" деп атаудан шыққан. Қалмақты бірнеше рет тауып, қалың қолын қырғаны үшін "Алашы-Алашы" дей-дей соның әсерімен

Алаша хан аталып кеткен екен" деген деректе қатқандығы анық. Сонымен бірге сол тұстағы оқиғаның аңыз болып, қазақ халқының арасында ұрпақтан-ұрпаққа ауысуы арқылы да жетуі мүмкін.

7. Этникалық сана және басқа халықтар мен ұлыстарға қарым - қатынас.

Ұлы Моғолдар мемлекетін және басқа да ортаазиялық ортағасырлық саяси бірлестіктерді зерттеу нәтижелері сол замандағы бірлестіктерге қазіргі уақытта өмір сүріп тұрған этнонимдерді таратудың шекті екендігін көрсетеді. Бұл этностар көптеген жағдайда өздерін Шыңғыс ханның және оның ұрпақтарына катысты бірегейлендіріп отырды және діни ерекшеліктер де маңызды болып шықты.

Шағатай ұлысы саяси екі жікке жарылғанда ислам дінінің әсері басым Самарқан, Бұқара жағы Жетісулық тайпаларды кемсітіп "жете" (дінсіз, бұзақы деген мағынада) деп атаса, жетісулықтар оларды "қараұлыс" (қараунас) деп атаған. Осы қайшылыққа қарамай Бабыр өзінің Шайбани ханға (1451-1510) қарсы күресінде қазақтармен одақтасып, жақтасып отырған.

Ұлы моғолдар империясындағы билеуші топ түрлі түркілік және парсыланған монғол тайпаларынан құралғаны белгілі. Жаңа мекенде олар империяның "саяси халқы" ретінде қалыптасады.

Осы сипатта ғылыми әдебиеттегі көшпелі түркілердегі "әскери демократияға" және мәдени кейіпкер ретінде батырдың әлеуметтік қызметтеріне тоқталып өткен жөн. Тотемдер мен нагуальдар патриархалдық отбасы қалыптасқаннан кейін ержүрек батырлар мен сәтті әскербасыларының рухына табынумен (аруақ) алмасады. Көшпелі өмір салтында қақтығыстар жиі болып тұрған. Өйткені көшпелі үшін территория бөлінбеген, олар өздері кеңістікте бөлінеді. Шекарасы айқындалмаған жайылымдарға кім бірінші жетсе, ол соның иелігінде қалып қойған. Басқа қауым күшейген жағдайда жайылымдар үшін қақтығыстар жиі туып отырған (қар: Л. Гумилев. Қиял патшалығын іздеу). Бұл соғыстарда ру мүшелері атақты аруақтардың есімдерін ұран ретінде қолданып, олардың қолдауына жеткісі келген. Аты ұранға айналған әскербасылар мен елбасылардың есімі көптеген түрік халықтарының этнониміне айналған. Мысалы, Алаша хан - алаш, Өзбек хан - өзбек, Ноғай мырза - ноғай, т.т. Жаугершілік заманында дараланған тұлғалар, әсіресе, батырлық эпоста жан-жақты суреттеледі.

Батырлық эпосты терең зерттеген ғалым Ш.Ыбыраев мәдени қаһарман ретінде батырдың өмірлік мақсаты туған жұртының қорғаны болу дейді. Сол себепті әр этномәдени жүйенің өкілі өзіндік болмыс аумағын қорғайды. Қазақ және оның арғы тектерінің мәдени қаһармандары көшпелілер қоғамын мұрат тұтады. "Бұл қоғам жай ғана тіршіліктің, күн көрудің түрі ғана емес, бүкіл елдің, ардақты батырлардың қызғыштай қорыған қорғаны. Жер-су, ел-жұрт жырда көшпелі тіршіліктен бөлек ұғылмайды. Бұлар бір-бірімен ұштасқан тіршіліктер. Жер - судан айырылған ел көшіп - қонудан да қалады. Ел мен жерді қорғау бір жағынан сол көшпелі қоғамды да қорғау болып шығады. Батыр жаудың небір әсем шаһарларын, биік мұнаралы бекіністерін, бау-бақшалы сарайларын шауып алғанымен онда тұрақтап қалмайды, аяғында сол баяғы көшпелі тіршілікке қайтып оралады. Эпос логикасына салғанда, отырықшы, кентті жерде сұлу қыз үшін, болмаса билік үшін қалып қойған батырдың әрекетін түсіну қиын. Жауды жеңсе де оның сол елде қалып қоюы сатқындықпен барабар. Ол көшпелі тіршілікке қайтып оралу керек'". Әскери-демократиялық әлеуметтік құрылымда батырлармен қатар ерекше қызмет атқарған мәдени қаһармандарға әскербасылар, бектер мен хан-сұлтандар жатады. Ежелгі түркілік мәдениетте элитарлық тұлғалар қасиетті саналып, тернарлық әлемде оларға жоғары дүниеден орын беріледі. Мысалы, ғұндардың тәңірқұты Көктен жаралған және Күн нұрымен шапағатталған деп есептелген. Кейін исламды қабылдаған және Шыңғыс хан жорықтарынан соң қазақтардың көшпелі мәдениетінде ақсүйектер (төрелер, қожалар) мен қарашалардан тұратын әлеуметтік құрылым қалыптасты.

Көшпелі қауымнан дараланып бөлінген хан, сұлтан, бек, тархан, ру басы, мырза, бай, би сияқты тұлғалардың әлеуметтік мәртебесі олардың қоғамда атқаратын қызметімен қоса рухани-мәдени факторлармен де негізделіп отырылған және бұл аңыздық қасиеттермен толықтырылған. Мәдени қаһармандар тек реалды кеңістік пен уақыт өрісінде әрекет етіп қоймай, мифтік континиумда қатар өмір сүрген. Тарихи оқиғалар аңыздық қосымшалармен тұтасып кеткен. Батырлар мен хандар ғажайып өмірге келеді, тез ержетеді, тұлпарымен сөйлесе алады, тылсым күштерге иелік етеді, Ғайып Ерен Қырық шілтен, Түкті Баба Шашты Әзиз, пірлер мен аруақтар оларға қолдау көрсетіп отырады. Өткен уақыт пен баяғы кеңістік қайтадан келгендей болады. Мезгіл мен мекен мәдени қаһарманның төңірегінде қоюланып тоғысады. М. Әуезовтың пікірінше, ескілікті әңгімелердің бірсыпырасы белгілі бір хан мен патша немесе бір белгілі, асқан бидің айналасында жиналған болады. Ескілік әңгімелерін кейде бір үлкен тарихи дәуірге әкеп те жинап қояды. Орыс жұртының ескіліктегі батырлар әңгімесінің барлығы "Қызыл күндей Владимирдің" айналасында жиналған. Араб жұртының ескіліктегі әңгіме, ертегісінің көбі Арон Рашид патшасының айналасында жиналған. Қазақ атаулы елдің ноғайлы дәуірінен қалған әңгіме - жырларының көбі "Орманбет би" заманының маңызына жиналған. Онан соң қазақтың ноғайдан бөлініп шығып, қазақ атанып, бөлек хандық құрып жүрген заманнан қалған ескілік әңгімелерінің көбі "Әз Жәнібек" ханның тұсында болды" делінеді. Тарихи инверсия бұрынғы мәдени қаһармандарды бізге жақындатады, тіпті арамызда жүргендей әсер қалдырады. Сол себепті Қобыланды мен Алпамыс та, Еділ мен Едіге де, Бабыр да, Жәнібек пен Абылай да біздің замандастарымыз сияқты. Сондықтан мәдени қаһармандар біздің қазіргі өмірімізде де жақсылық пен жамандықтың арасындағы таңдауда үлгі мен бағыт беретін кейіпкерлер болып табылады. Мәселенің бұл қыры ары қарай талдауды қажет етеді: "Талай дүлдүл ақындар мен жыршылар тарихтағы небір елеулі оқиғалар мен оларға қатысушыларға ерекше назар аударып отырған. Қазақ халқының 18-ғасырдағы жыр-дастандарында Абылай атының жиі кездесетіні де дәл осыған байланысты. Эпоста ол қазақ халқының жоңғарларға, Қытайға және Орта Азия жеріндегі хандықтарға қарсы күрестің көптеген оқиғаларына қатысушы ретінде көрсетіледі. Сөйтіп, ол қоғамдық өмірдің бел ортасында бейнеленеді. Абылайдан бұрынғы тарихымызда әйгілі де дара хандардың өткені баршаға аян. Абылайдың олардың жырлар тізбегіне ортақ тұлға ретінде алынбауының өзіндік қисыны бар. Арғы негізі ілкі атадан (первопредок), мәдени қаһарманнан (култьурный герой) басталатын, сөйтіп кейінірек құдай дәрежесіне көтерілген байырғы батыр бейнесі әлі толық талданып, өзгеге бағынышты кейіпкер дәрежесіне түсіріліп үлгерілмеген сияқты. Байырғы классикалық эпостың жеке батырды бәрінен жоғары қоятын көркемдік үрдісі орта ғасырларға тың сапаға енді ғана ауысу үстінде еді", - дейді Ш. Ыбыраев. Көшпелі шаруашылық - мәдени типтің әр ғасырлардағы кеңістігінің ұлғаюы, аридтік аймақтағы ылғалдылықтың артуы, мал санының молаюына әкелді.

Дәстүрлі қазақ қауымдастығындағы даралық қасиеттердің біріне тектілік жатады. Тектілік көшпелі қоғамда Батыстағы "элитарлық" ұғымынан басқа мағынада қолданылады. Егер бұл ұғым, мысалы, ортағасырлық Еуропада сословиялық жікшілдікті білдірсе, онда көшпелі қазақ мәдениетінде тектілік ұрпақаралық сабақтастықты айқындайды. Менің неғұрым құрметті ата-бабаларым көп болса, онда мен де соғұрым тектімін. Тексіздік әдеп пен кісілік аймағынан шығып кеткендерге тән. Кедей де текті бола алады. Ол үшін ата-бабаларының аруақтарына сызат келтірмеу керек.

Захир ад-дин Бабырдың "Бабырнама" еңбегіне мәтіндік, герменевтикалық және типтік талдама.

"Ферғана" деп аталатын "Бабырнаманың" бірінші бөлімінде һижра бойынша 899-908 (б.з. 1493-1503) жылдары автордың өзі басынан өткізген оқиғалар тарихи-мәдени кең мәтінде қарастырылады.

Мұрагерлік дәстүрмен Захир ад-дин он екі жасқа қараған шағында Ферғана аймағының билеушісі болып табылған. Кітаптың басынан - ақ Бабыр өзінің Әмір Темірдің шөбересі Омар Шейхтың ұлы болғандықтан өзінің бұл өңірге билік жүргізуінің заңдылығына еш күмән келтірмейді. Тарихи өмірбаяндық әдістемені қолдана отырып, Захир ад-дин өз әкесінің адалдық бейнесін әділ суреттеп береді. Омар Шейхтің шыққан тегі мен сырт келбеті, мінезі мен әдеті, әйелдері мен айқастары оның тұлғалық, саяси, мәдени орнын айқындай түседі. "Омар Шейх мырза ханифит жолын тұтатын, діншілдігі берік еді,... сауатты болатын, "Хамсаны", мәснауи кітабын, жылнаманы, көбінесе "Шаһнаманы" оқитын... Өзгенің жерін жаулап алуға келгенде ол еш нәрседен шімірікпейтін: бейбітшілікті - соғысқа, достықты - қастыққа айырбастап шыға келетін". Захир ад-дин Бабырдың өз өміріне назар салсақ, оның әкесіне ұқсап баққысы келгендігін аңғаруға болады. Әкесінің мінезі мен әдетін суреттей келе, Бабыр оның көрсеқызарлығы мен құмарпаздығын да атап өтеді.

"Бабырнаманың" бірінші бөлімінде Орталық Азияның мәдени ерекшеліктері туралы да көптеген мағлұматтар келтіріледі. Мысалы, Ташкенттің аты Шаш, кейде Чач деп жазылады делінеді. Чач садағы" деген сөздің төркіні де содан шыққан болу керек имен болжам жасалынады.

Өзінің нағашы атасы моғолстандық Жүніс ханның ұрпақтарының тағдыры туралы жазбаларында Бабыр Қазақ хандығына көптеген деректер келтіреді. Айталық, Жүніс ханның үшінші қызы - Хуб Нигар ханым, ол Мұхаммед Құсайын Гурхан Дулатқа күйеуге шыққан.

"Хуб Нигар ханымның баласы Хайдар мырза еді. Әкесін өзбектер өлтіргеннен кейін, ол үш-төрт жыл менің қасымда болды. Содан кейін рұқсат сұрап Қашқардағы Ханға кетті.

Алтын, күміс, қорғасын,

Нендей асыл болмасын,

Тартады өз тегіне.

Енді ол орнықты, байсалды азамат болып, жақсы жолға түсіпті деп естідім. Жазуға, сурет салуға машық, жебе жасауға, зергерлікке садақ шыбығын июге қолының ебі бар. Он саусағынан өнер тамған жігіт. Ақындық дарыны да бар еді. Ол менен кешірім сұрап хат жазыпты, сөз саптауы тәп-тәуір", - дейді Бабыр.

Захир ад-дин Мұхаммед өзінің шешесі жағынан туысы сұлтан Нигар ханымның қазақтың атақты ханы Қасымға күйеуге өз еркімен шыққаны туралы айта келе, Қасым ханның ерекше мемлекеттік қайраткерлігін еске салады. Бабырдың бір әйелінің шешесі арғын руынан. "Хорасанға келгенімде көріп ұнаттым да, құда түсіп, Кабулға алып келген соң үйлендім", - дейді "Бабырнаманың" авторы.

Этникалық сипаттамаларда әр заманның өзіндік ділін қашанда ескерген жөн. Мысалы, Бабыр Самарқан қаласының 140 жыл Әмір Темір әулетінің қолында болғанын айта келе, "бұл өзбектің қайдан шыққан жау екенін білмеймін, жаулық жасай келген жат жұрт аяқ астынан қаланы басып алды", - дейді. Өзінің ата жауы - Шайбани ханды суреттегенде, Бабыр оны "даланың жолбарысы" деп атайды. Бұл жерде Шағатай әулетінің Мауеренахрдағы қалалық мәдениеттің, ал Жошы тұқымдарының далалық мәдениеттің өкілдері екендігі аңғарылады. Қалалықтар мүмкіндігі болғанда көшпелі өзбектерді қуып шығуға дайын болған: "Кейбір қамалдағы өзбек даруғалары қорыққанынан өздері қашып кетті, ал кейбір қамалдың тұрғындары өзбектерді қуып шығып, өздері бізге қосылды, кейбір жерлерде бастықтарын қамап, қамалдың қақпасын бекітіп алды.

Осы кезде Шайбани ханның туыстары, бала-шағасы, оның қызметкерлері Түркістаннан келді; ал Шайбани хан болса Қожа Дидар мен Әли-Абаттың маңында еді. Қамалдың қолыма қиындықсыз өтіп, адамдардың өз еркімен маған келіп қосылып жатқанын көрген Шайбани хан, отырған қонысын тастап Бұхара жаққа беттеді. Құдайдың қолдауымен үш-төрт айда Сағуда мен Мианқала қамалы бізге қарады".

Әрине, XV-XVI ғасырлардағы көшпелі өзбектер мен қазіргі өзбек халқының арасындағы этникалық айырмашылықтарды ескерген жөн. Кейін Ферғананы билеген Қоқан хандары өздерін Әмір Темір әулетінен шығаруға ниет білдірген.

"Бабырнамада" сол заманда Орталық Азияның оңтүстік шығыс аймағын мекендеген моғолдардың салт-дәстүрі мен мәдениеті туралы көптеген деректер келтірілген. Захир ад-дин өзінің нағашы жұрты моғолдардың түркілерден де, өзбектерден де бөлек екендігіне назар аударады:

"Біздің басымызға Шайбани хан сияқты жау пайда болды; оның қастығы моғолдарға да, түріктерге де бірдей; оның қарекетін қазір ойламаса кеш болады, ол туралы әзірге біздің иеліктерімізді түгелдей жаулап алмай тұрғанда, күші де басым емес кезде ойлануымыз керек. Мынадай бәйіт бар емес пе:

Отты сөндір, сөндіре алар кезінде,

Өртке айналса өртенерсің өзің де.

Қолдан келсе жауға болма нысана,

Жауыңды жой, қарауылға тез іл де...

Кіші ханның адамдарының бәрі моғолдарша киінген: моғол қалпақ, алтын зерлі жіптермен кестеленген, қытай жібегінен тігілген шапан. Моғол қалқан, сауыт, ерлері жасыл шегіренмен қапталған, мінгені моғол жылқысының сәйгүліктері. Мұның бәрі олардың салтанатын байқатады". Немесе Бабыр Ауғанстанға жорық жасағанда сол елдегі моғолдардың көпшілігі өз еріктерімен оның әскеріне барып қосылған.

Жалпы алғанда, "Бабырнаманың" бірінші бөлімінде үш әскери - саяси топтың: моғолдардың, Жошы тұқымы билеген түркілердің (өзбектер, қазақтар т.т.) және Әмір Темір әулетінің арасындағы қатынастар жан-жақты суреттелген.

Захир ад-дин Мұхаммед Бабыр еңбегінің бір құндылығы оның қазақ халқының этногенезі туралы көптеген деректер беруінде тұр. Қазақ" этнонимінің пайда болуы туралы тарихи әдебиетте көптеген түсіндірмелер мен пікірлер бар екендігі мәлім. Егер Бабырнама" мәтініне түркілік әскери топтардың мемлекет құру тәжірибесіне көңіл аударсақ, онда Мұхтар Құл Мұхаммедтің әйгілі алаш қайраткерлері Ж.Ақбаев пен М.Тынышбаевтың еңбектеріне сүйене отырып, келтірген сараптауы көңілге қонымды болып табылады.

"Ж.Ақбаевтың пікірінше, тарихи әдебиетте "қазақ" ұғымы "солдат, әскер, шерік, әскерилер (әскери сословие)" мағынасында қолданылады. Бұған дәлелге түрлі тарихи құжаттардан үзінділер келтірілді. Атап айтқанда, Қазан ханы Абдуллатиф ұлы князь Василийге "өз қазақтарын соғысуға" жібермеуге уәде беретінін жазған; өзбек ханы Ибақ 1000 "казагымен және Ноғай мырзалары 15000 казагымен Алтын Орда ханы Ахметке шабуыл жасап, оны өлтірген" және т.т.".

"Әскер және атты әскер" ретінде "қазақ" сөзі Кавказда да, Алтын Ордада да, Өзбекстанда да, Көшімнің Сібір хандығында да, Қырымда да, Түркияда да қолданылған. Басқаша айтқанда, тарихшы М. Тынышбаевтың пайымдағанындай, халықтың өзі емес, бұрынғы Алтын Орда халықтарының бүкіл әскер бөлімдері Қырым мен Кавказда, Сібір мен Моғолстанда (Моғолстан - Жетісу) қазақтар деп аталған".

Керей мен Жәнібек хандығының әскери-саяси бірлестік ретінде құрылғанына, оның әлеуметтік негізі белгілі бір этникалық топ емес, қайта қазақтардың әскери сословиесі болғанына тарихи әдебиетте Ж.Ақбаев бірінші болып назар аударды деуге толық негізім бар. Тек белгілі бір уақыт өткеннен кейін, осы саяси бірлестікке басқа ұлыстардан жай халықтың келіп қосылып, оның жер аумағының кеңеюіне қарай, ол мемлекетке айналған да, халқы қазақтар деп атала бастаған, сөйтіп ол енді әскери-саяси емес, этникалық мән алды. Бұл үрдіске барлық тайпалардың түркі тегінен шығуы себепші болды. Әлбетте, халықтың қалыптасу үрдісі бірнеше ұрпақ өмірі бойы жүріп жатты. Әскери-саяси бірлестікті құрған әскери сословиеге өзбектер деп аталатын жай халық келіп қосыла бастағандықтан, бастапқыда оның халқы өзбек - қазақтар деп аталды. Мұны "Тарих-и Рашидиде" Мұхаммед Хайдар Захир ад-дин "Бабырнамада" растайды".

Еуразиялық Ұлы Далада қалыптасқан мәдениеттің төл туындыларында этикалық-дидактикалық желілердің басым болатындығына тарих куә. Ж.Баласағұни мен М.Қашқаридің, "Кодекс Куманикустың", Қ.А. Иасауидің ж.т.б. еңбектерінде жақсылық пен жамандық, күнә мен кінә, қанағат, тәубеге келу сияқты әдептік ұстындар тартымды суреттелген. "Бабырнама" да бұл тұрғыдан жеке тұрған жоқ.

Көшпелі және отырықшы түркілік халықтарға тән "құттылық", "әділдік", "имандылық", "ынсап" тәрізді ұғымдарды Захир ад-дин мұсылмандық парыз кең мәтінінде қарастырады. Мысалы, Самарқанда өз билігін қалпына келтіргеннен кейін, Бабыр тоналған мұсылмандардың барлық заттары қайтарылсын деген жарлық шығарады. Ол, әсіресе, қатыгездік пен зұлымдыққа әуес билеушілердің қылықтарын қатты айыптайды. Осы жөнінде "Бабырнама" мәтінінен бір үзінді келтірейік:

"Хұсрау шаһ осы кезде Байсұңқар мырзаны Хисардан шақырып алған. Бұл кезде өз әкесіне қарсы шығып, хазарлықтарға кеткен Ұлықбек мырзаның ұлы Миран шаһ мырза хазарлықтарға әр түрлі қылықтар жасап, онда да орныға алмады. Ол да Хұсрау шаһқа келді. Кейбір келте ойлайтындар үш ханзаданың да көзін жойып, Хұсрау шаһтың атынан құтба оқу керек деп есептеді. Мұндай істі пайдалы деп таппаған, жалған дүниенің баянсыздығына мән бермей, өткінші өмірдің қызығына бола зұлымдық жолға түскен бұл опасыз жан жас кезінен өзі тәрбиелеп, баулыған Сұлтан Масуд мырзаны ұстап алып, ине сұққызып көзін ағызып жіберді. Мырзаның емшектес бауырлары, құрдастары, қарт қызметшілері Самарқандағы Сұлтан Әли мырзаға алып бармақ болып Кешке келді. Бірақ Сұлтан Әли мырзаның адамдары Сұлтан Масуд мырзаға өшпенділік ниетте екенін көргеннен кейін, Кештен қашып, Шарджу өткелінен өтіп, Сұлтан Құсайын мырзаға беттеді. Мұндай зұлымдық жасаған, осындай зұлымдыққа барған адамды жүз мың мәрте қарғыс атсын! Мұндай зұлымдықты естіген адам бұл сұмдықты естіп, лағынет айтуы керек, егер ол адам сұмдықты естіп, лағынет айтпаса, онда ол адамның өзін қарғыс атады!"

Захир ад-дин өз жақтастары мен одақтастарының арасында кездесетін шарапқұмарлық, патшақұмарлық, нәпсіқұмарлық сияқты исламға жатпайтын теріс әдеттерді де аяусыз әшкерелейді. Елбасыларының бейбастығына, бұзақылығына халық қатты налиды.

Жасырғанмен жанның ауру жарасын,

Өліміңмен әшкере боп қаласың.

Осал деме жүректің наласын,

Ол аһ ұрса, жанартау боп жанасың.

Ерекше атап өтетін жайт: "Бабырнаманың" тәлім-тәрбиелік ұстындары әйгілі Жүсіп Баласағұнның этикалық қағидаларымен үндес келеді:

110. Есіңе ал елдің көне мақалын:

"Ұлға қалар аты, орны атаның.

246. Жақсы атпен ерлер алғыс алады,

Жаман атпен қарғыс қана табады.

274. Ақыл көркі тіл болғанда, тіл көркі - сөз,

Кісі көркі жүз болғанда, жүз көркі - көз.

1664. Ұят, шындық, түзу қылық қосылған,

Үш тарау жол көрсетеді жосылған.

1865. Қайда тисе қиянаттың аяғы,

Бар жақсылық сол арадан таяды.

4057. Оң аяқпен аттап кірген есіктен,

Жарлық берсе, ықтиятпен есіткен.

4114. Қақалғандай қақырынып, түкірме.

Бұл - надандық, қадіріңді түсірме.

4115. Малдас құрмай, жата кетпе жантайып,

Қарқылдама қатты күліп,шалқайып.

4129. Оң қолмен қойған асты алдыңа,

Әуелі Алла түссін аузыңа.

4506. Ұл-қызыңа әдеп үйрет, білім бер,

Екі дүниені қызығынан күлімдер.

4509. Қара ұлыңа, сенделіп бос жүрмесін,

Қаңғыбас боп кетер текке жүргесін.

"Бабырнаманың" "Кабул" деп аталатын екінші бөлімінде Захир ад-дин Мұхаммедтің өзіне ерген бар-жоғы 300 адаммен, көптеген қиындықтар көріп, ақырында Ауғанстан жерінде билік еткені жөнінде жазылады. Бұл жерде Бабырдың жеке басының ерлігі мен даналығын атап өткен жөн.

Әдістемелік тұрғыдан тарих философиясы үшін әскери топтың бөтен халықта билік жүргізуі маңызды болып табылады. Оның теориялық қағидалары О.Тоффлердің "бөтен мәдениеттің соққысы" ілімінде баяндалған. Мәдениеттің соққысы - ештеңеден бейқам саяхатшы жаңа бір жерге келіп түскенде, сол жердегі өзге мәдениеттің саяхатшыға ететін ықпалы. Ғаламдық Корпустың еріктілері бұл ықпалды Борнео мен Бразилияда сезінген. Марко Поло да бұдан Катайда зардап шеккен болса керек. Яғни, "мәдениеттің соққысы" -саяхатшы кенеттен "ия" деген сөз "жоқ" дегенді білдіретін, келісілген бағаның айналасында келіссөздер жүргізілетін, қабылдау бөлмесінде күту қорлық болып есептелмейтін, күлкі - ашуды білдіретін жерге тап болғанда бастан кешетін күй. Бұл соққы қарым-қатынастарға сызат түсіріп, жағдайды еркіне бағындырудан айырып, ақиқатты бұрыс түсіндіруге алып келеді. Соған қарамастан, "мәдениеттің соққысы" өзіне қарағанда салмақты дерт "болашақтың соққысына" қарағанда әлдеқайда "жұмсағырақ".

Бабыр Ауғанстанға жорыққа шыққанда,, әрине, сол елде тұратын түркі, моғол тайпаларының қолдауына үлкен үміт артты. Іс жүзінде солай болып шықты. Ол қатты қантөгіссіз Кабул мен Ғазни патшалықтарын иеленді. Бабырдың ісін жеңілдеткен бір факторға сол аймақтағы халықтардың көп этникалық құрамы да жатады.

"Кабул аймағында әр түрлі ұлттар мекен етеді. Ойпат пен жазықтықта аймақтар, түріктер мен арабтар; қала мен кейбір қыстақтарда сарттар, жалпы аймақта пашай, парадж, тәжік, беркі, ауған тайпалары мекендейді. Ғазни тауында хазар, никудер тайпалары өмір сүреді, сол хазар мен никудерліктердің ішінара кейбіреулері моғол тілінде сөйлейді.

Таудың солтүстік-шығыс жағында кәпірлердің Катур, Гибрик қыстақтары, оңтүстігінде ауғандардың қыстағы бар.

Кабул аймағының тұрғындары он бір немесе он екі тілде сөйлейді; бұлар: араб, парсы, түркі, моғол, үнді, ауған, пашаи, парадж, гибр, бирж, ламған тілдері. Бізге мәлім ешбір аймақта әр түрлі тілде сөйлейтін мұншалық көп тайпа мекендемейді", - дейді Бабыр.

Бір орталыққа күшпен бағындырылған құрама елдің тағдыры одан да қуатты күш келгенде беймәлім болып кетеді.

Ауғанстанды жаулап алғанда Бабыр екі түрлі саясат ұстанды: бағынбаған тайпаларды қатал жазалап, ал өз еркімен билікке келгендерге алым-салық белгіленіп қойды. Бабырға дейінгі Ғазниді жаулап алған Ала ад-дин Ғұрид бұл өлкені түгел қиратып кеткен болатын. Бабыр тоғандарды қалпына келтіріп, орталық билік жоқ жағдайында қаптап кеткен қарақшыларды жазалауға кірісті.

Бабыр өз істерін Шайбани ханның Гератты басып алғаннан кейін жасаған зұлымдықтарына қарсы қояды.

«Шайбани хан Гератты алғаннан кейін (екі) шаһзаданың бала-шағасына әңгіртаяқ ойнатты, оларға ғана емес, бүкіл халыққа қасірет шектірді. Қысқа өмірдегі аз күнгі қызыққа бола ол жарамсыз қылыққа, дөрекілік іске барды. Шайбани ханның Гератты ең алғашқы тұрпайы ісі: арамзалық пиғылмен, өш алмақ қара ниетпен Хадиша бикені зинақорлықпен бұзылған Шаһ Мансұр Бахшиға зорлатқызып, қорлатты. Қасиетті адам Шейх Пуранды Әбді әл-Уаххаб моғолға берді, оның ұлдарын өзге жұртқа үлестірді. Шайбани хан барлық ақындарды, дарынды адамдарды Молда Беннаидің қарамағына берді.

XVI ғасырдағы Орталық Азиядағы этникалык үрдістерді түсіну үшін Бабыр, Дулати, Әбілғазы, Қадырғали сияқты тарихи жазылған еңбектермен қатар, көшпелілер арасында кең тараған ауызша тарихнаманы да ескерту қажет. "Бабырнаманың" үшінші бөлімі Үндістан" деп аталады. Бұл бөлімде Захир ад-дин Мұхаммед өзінің Үндістанда қалай билікке жеткені туралы баяндайды. Осындай алып елді өзіне қаратқанда, Бабыр, Ауғанстандағы сияқты, Үндістанның бытыраңқылығын шебер пайдалана білді. Осы жөнінде белгілі ғалым Ә.Дербісәлиев мынадай деректер келтіреді (Көне Бабыр әулеті мен қазақтың атақты тарихшысы Мұхаммед Хайдар Дулатидің арасындағы байланысқа көңіл бөледі.

"Хайдар мырза жанына жұбаныш бола алмаған Тибет пен Бадахшаннан 1536 жылы Үндістандағы Лахорға келгенде бөлесі Бабырдың қайтыс болғанына 6 жыл толған еді. Әкесінің жылы өтпей-ақ балалары тақ үшін таласты бастаған болатын. Сол себепті де оларға әкесінің қиян-кескі соғыспен жеңіп алған иеліктерінен айырылу қаупі бірте-бірте күшейе түсті. Бабыр Үндістанды әрине оп-оңай басып алған жоқ. Ол мұндағы саяси бытыраңқылық, енжарлық алауыздықты жақсы пайдаланды. Сөйткен Бабыр 1526 жылы Панипат түбінде Үндістанның басы бірікпеген сұлтандары мен әкімдерін қирата жеңіп, Дели сұлтандығын жойғам еді. Үндістанда ол содан төрт жыл билік құрды. 1530 жылы қайтыс болған соң әкесі тағы үлкен ұлы Нәсір ад-Дин һұмаюнге тиді. Ол Бабырдан қалған иелікті кеңейтуге тырысып, өзге жерлерді басып алмақ болады. Бабыр мемлекетінің әуелгі астанасы Лахорға Хайдар мырза осындай жағдайда келді. Оны өзара алауыздықта болса да, һұмаюн мен Камран мырза жақсы қарсы алды. Бабырдың бұлардан басқа Асқар мырза, Мырза Хиндал (1519-1551) атты тағы да екі ұлы болған. Олар да тақ үшін таласта бір -біріне ешқандай аяушылық жасамады. Мысалы, һұмаюн Бихар мен Бенгалия әміршісі, ауған текті Шерханмен (7-1545) күресіп жатқанда Камран қалайда ағасының көзін жойып, әке тағына ие болу әрекетін жасады. Хайдар мырза Лахорда жүргенде аға-іні арасындағы осындай таластардың талайын көрді".

Осының бәрі Бабыр қайтыс болғаннан кейін болған оқиғалар еді. Керісінше, көзінің тірісінде Захир ад-дин негізін өзі қалаған Ұлы Моғолдар империясын қуатты мемлекетке айналдыруға бар күшін салды. Кейін һұмаюнның баласы Акбар билік жүргізген уақытта бұл мемлекет гүлденіп, өркендеді. Жоғарыда аталып өткендей, Моғол империясы тұсында үнділік мәдениет ренессанстық кейіпке ие болды. Мәдени гүлденуге себепші болған бір факторға Бабырдың өзінің өнерпаздығы жатады.

"Бабырнамада" сол замандағы Орталық Азия мен Хорасан, Ауғанстан мен Үндістандағы атақты өнер адамдарына әділ сипаттама беріледі. Әлішер Науаиді Захир ад-диннің өзіне ұстаз санағаны туралы жоғарыда тоқталып өттік. Бабыр басқа да өнер қайраткерлеріне үлкен ілтипат білдіреді:

"Әлішер бек сияқты ғылым мен өнер адамына қамқорлық жасап, жанашырлық еткен пенде бұрын-соңды болды ма, болмады ма, ол жағы белгісіз.

Ол Бектің ілтипаты арқасында аса дарынды Ұстаз Құл Мұхаммед, Шейх Найыншы мен Құсайын Үдешілер* музыкалық аспаптарда ойнап, дүйім ел-жұртқа танылып, даңққа бөленді. Бекзат ұстаз бен Шаһ Мұзаффар да Әлішер бектің қамқорлығымен, сүйемелдеуімен даңқты, әйгілі адамдар болды. Әлішер бек салғызғандай пайдалы көп ғимаратты салғызу ілуде біреудің ғана болмаса, ешкімнің де қолынан келмеген болар".

Суретшілердің арасында Бабыр атақты Бекзаттың өнеріне ерекше тәнті болғаны туралы жазады.

Жалпы алғанда, Захир ад-дин Бабырдың шығармашылығы - толассыз мол дүние. Оны Жаңа заманға аяқ басқан түркі халықтары мәдениетінің энциклопедиясы деп бағалауға болады. "Бабырнамаға" арналған бұл мақаламызды оны зерттеуге және қазақ тілінде сөйлетуге үлкен үлес қосқан Байұзақ Қожабекұлының мына қорытындысымен аяқтағымыз келеді:

"Бабырдың шоқтық мұрасы - Бабырнама тағылымды тарихымызды ертеңгі болашаққа да ұластыратын дүние. Оның Шығыс зерттеушілерінің назарынан тыс қалмауының шын сыры да сонда жатыр. Мұның жарқын айғағы ретінде - ЮНЕСКО-нің тарапынан 1980 жылы француз тіліндегі жаңа аудармасына және оның басылымына халықаралық конкурс жарияланғанын тілге тиек етсек те жарар. ЮНЕСКО бұған ынталы елдердің (Орталық Азия, Ауғанстан, Үндістан) ғалымдарының қатысуымен арнаулы комиссия құрды".





2. ҚАЗАҚТЫҢ ТАРИХ ФИЛОСОФИЯСЫНЫҢ НЕГІЗІН ҚАЛАУШЫЛАР

2.1. МҰХАММЕД ХАЙДАР ДУЛАТИ

ТАРИХ-И РАШИДИ

Бірінші кітап

Мейірімді, рақымды Алланың атымен бастаймын!

Бұл тарихтың кіріспесі мына аятқа сай: < О, падишаның падишасы Хақ Тағала! Қалаған адамыңа патшалық бересің, қаласаң одан қайта тартып аласың, ықыласың түскенге үйіп-төгіп байлық бересің де, қырыңа алғаныңды қор етіп қоясың. Игіліктің бәрі өз қолыңда. Сенің құдіретің бәріне толық жетеді>1 әлемді жаратушы әмірші Аллаға алғыстан басталады. Рақымың түскен таңдаулы адамың (сафи) пайғамбардан бастап Ибраһим-Халиолла2, Сүлеймен3, Дәуіт4, Жүсіп5, Сыддықты кезекпен ұлы дәрежеге жеткіздің. Мариямұлы Исаны6 әлем билігіне лайық көрдің әрі оған мынадай аян бердің: <...өзімнен соң "Ахмет"7 атты пайғамбар келетіні туралы қуанышты хабар әкелуші пайғамбармын>8.

Мұхаммед - муминдер көзінің нұры, жаратылыстың гүлзары, екі жаһанның тәжі секілді. <Оған және оның ұрпақтарына Алланың алғысы тисін>. Мына хадисте айтылғандай: "Мен елшілігім үшін ағайындарыма достық пен махаббаттан өзге еш нәрсе сұрамаймын",-дейді ұлы пайғамбар.

Мұхаммедтің сенімді досы Әмір әл-муминин Әбу Бәкір Сыддық9 кеңес (әжмаһ) негізінде халифа болып тағайындалады. Одан кейін ислам әлеміне үлкен қорған болған әрі Құран сүрелерін жинақтауға көп еңбек сіңірген білімді, ғалым адам Омар ибн Хаттаб10 келеді. Омардан соң "Алланың һаруны" деген атқа ие болған Осман ибн Аффан11 халифа болды. Төртінші болып

Алланың арыстаны, пайғамбардың сүйіктісі атанған Хазірет Әли12 <халифалыққа келді. Тағы да басқа, Хамза113, Аббас14 сынды жұлдызы жанған сахабаларға Алланың шапағаты тисін.

Бұл "Уағыз - насихат жинағы" үш бөлімнен тұрады. Біріншісі, Алла тағаланың жалғыз екені және оның ұлылығы; екіншісі, Мұхаммед пайғамбардың <Алланың оған сәлемі болғай> шариғат үкімдері және үшіншісі, негізінен тарихи оқиғаларды құрайды. Бұл тарих ғылымы мен білімінің құндылығын айқын дәлелдейді.

Қасиетті ғылым барлық елдерге ортақ, әлем халықтары осы ғылым негіздерін бірдей қолдана отырып, өткен тарихтан қисса, хикаялар, аңыз-әңгімелер айтады және оларды тарих дерегі ретінде пайдаланады. Әсіресе түрік халықтарының тіршілігін жазуға аңыз -әңгімелер негіз болған.

Сондықтан, мен құдайдың құлдарының бірі, әрдайым бір Алланың құзырына ғана мұқтаж Мұхаммед Хайдар ибн Мұхаммед Хүсейін гурган, ел ішінде Мырза Хайдар атымен танымал болған пақыр мүмкіндігімнің аздығы және де білімімнің кемдігіне қарамай, осы зор жұмысқа ден қойдым. Тағдырдың салған жүгі қаншама ауыр болғанына қарамай ұлы [істі атқаруға] лайықты болуды қаладым. Дәл осы дәуірде моғол хандары өздері жаулап алған елдерден, мемлекет басқарудан, биліктен шеттеп, қол үзе бастады, сол себептен де олардың ішінен [ешкім] тарихын жазған жоқ еді. Моғолдар қазір де сахараны мекендеуде. Даңқты, гүлденген дәурен тек ауыздан-ауызға айтылып келе жатқан тарихи аңыз-әңгімелерде ғана сақталып қалған.

Ал бүгін, 951 (1544-1545) жылы, ол хикаяларды, аңыз - әңгімелерді есінде сақтап қалған адам кемде-кем. Егер де мен батыл түрде осы маңызды іске бел шешіп кірісіп, бет бұрмасам моғол хандарының шежіресі тарих бетінен мүлдем жойылып кетеді-ау деген жүрек лүпілі еді бұл.

Қаншама ойланып, толғансам да бұл кітаптың кіріспесін жазуға өзімнен іштей [сенімділік] таппай қиналдым.

Алламызды барынша беремін деп сипаттап,

Шын пенделік жасадым, енді отырмын қипақтап.

Жалғыздығын Алланың есіме алсам күйемін,

Дірілдейді жүрегім, сырқырайды сүйегім.

Мен тақуалардың жетекшісі, әлем міскіндерінің қолдаушысы, шариғаттың негізгі хикметін және басқа ережесінің білгірі, нақыл да ақыл сөздің данасы Маулана Шарафаддин Әли Иәздидің15

"Зафарнаме"16 кітабының алғы сөзін жол бастаушым әрі ақ тілекшім болсын деп сөзбе-сөз келтіріп отырмын.

Шыңғыс ханнан бастап, Тоғлық Темірге17 дейінгі моғолдар мен моғол хандарының өмірі тарихи шығармаларда кеңінен жазылған Бірақ Тоғлық Темірден (ханнан) кейінгі хандар жайлы еш нәрсе жазылмапты. Дәлірек айтсақ, олар туралы тарихшылар тек со t арасында ғана атап өтіп, көңіл аудара бермеген.

Сөйтіп, мен б9л тарихты Тоғлық Темір ханнан бастап жаздым. Оның да үш түрлі себебі бар еді. Бірінші себебі, Тоғлық Темірден бұрынғы хандар туралы көп жазылғанымен, одан кейінгілері жайында айтылмайды. Осыдан келіп мен тарихи кітапта жазылмаған нәрселерді қағаз бетіне түсіруге бекіндім. Тоғлық Темір ханға дейінгі белгілі тарихты қайталау "Евфраттың жағасынан құдық қазумен бірдей" еді. Екінші себебі, Тоғлық Темірден кейінгі хандардың салтанаты, мәртебесі ол жеткен өреге жете алмады: Үшінші себебі мынау - моғол хандарының ішінде исламды алғаш Тоғлық хан қабылдады. Соның нәтижесінде ол моғол ұлысын мойнына ілініп тұрған кәпірлік тұзағынан құтқарып қалды. Сондықтан да бұл тарих оның даңқты есімінен басталып, ол хақында жазылмақ.

Ал кітаптың "Тарих-и Рашиди" аталуының да мынадай үш түрлі себебі бар. Оның біріншісі, Тоғлық Темір хан ислам дінін Маулана Аршададдиннің18 ықпалымен қабылдады. Біз бұған кейінірек тоқталамыз. Екінші бір себебі Тоғлық Темірге дейін-ақ исламды Барақ хан19, одан кейін Кебек хан20 қабылдаған еді. Алайда, осы хандар дәуірінде моғол ұлыстары ислам дінінен дұрыс жол таба алмады. Ал құдіретті де мәртебелі Тоғлық Темір хан мен бақытты моғол ұлысы исламнан дұрыс жол тауып, ұлылыққа бет бұрды. Үшіншіден, қазіргі уақытта моғол ханы Әбдірашид хан21 болғандықтан, бұл тарих соған арналып, оның құрметіне құрастырылып отыр. Осы үш себептен бұл тарих "Тарих-и Рашиди" ("Хақ жолындағылар тарихы") деп аталынды.

Бұл тарих (еңбек) екі кітаптан тұрады. Бірінші кітапта Тоғлық Темір ханның өмірінен басталып, бүгінде хан тағының сән - салтанаты болып отырған Әбдірашид ханның өміріне тоқталынады. Екінші кітапта: мен пақырдың өмірі, естігендері, көрген - білгендері, өзбек, шағатай хандары мен сұлтандарының тарихы және өз замандастарымның [басынан өткен] оқиғалары баяндалады.

Хақ тағалаға шүкір, өзінің ерекше мейірімі түсіп мені моғол ұлысынан бөлді және өз ұлысымның хандарынан тәуелсіз етті.

Сонда да моғол ұлысына билік еткен өз туыстарымның маған деген теріс көзқарастары, әдепсіз істері мен надандық пиғылдары тыйыла қоймады. Олардың біразы (кейбіреулері) тіпті ағайындарым мен әпкелерімнің балалары болатын. Бұл жайында екінші кітапта кейіннен айтамыз. Олардың қатыгездігінің шегіне жеткені соншалық, егер де менің "Хайдар" (Ержүрек) деген атымның мәнін ұғынатын болса (менде де өмір бар деген) әрине менің қамымды жеп, өздеріне өлім тілеген болар еді. Өлең:

Сен жумаққа бет алсаң, соңыңа ертіп халықты,

Кейбіреулер сен үшін дайындайды тамұқты.

Бірақ менің олар хақындағы ойым былай:

Сенің шерің һәм құсаң – уайым - қамым ол менің,

Қаталдықтың өзімен сүйеу болып келгенің.

Көзің түсті - мен үшін соның өзі зор бақыт,

"Бұл да менің тұтқыным" деп білгейсің бір уақыт.

Менің анам, әжем және нағашы әпкелерімнің бәрі де хан тұқымынан шыққан, ханның әпкелері-тін. Әкем жағынан да осылай ханға жақындық туыстығым бар болатын. Оған қарамастан мен тұлдыр жетім қалып, он үш жасымда Сұлтан Сайд ханның22 қызметінде болдым. Оның маған деген әкелік мейірімі жетімдіктің қайғы-қасіретін көрсетпеді. Тіпті мені жақсы көргендігі, құштарлығы өз балалары мен ағайындары арасында қызғаныш тудырды. Жиырма төрт жыл хан сарайында тұрып әр түрлі өнер-білім, тәлім - тәрбие алдым, өмірім сән-салтанатты жағдайда өтті. Оқу, жазу өнерінен, өлең шығарудан, шығарма жазудан, сурет салудан, алтынмен аптаудан, сондай-ақ басқа да қолөнер түрлерінен: асыл таспен безендіру, ағаш оюдан, зергерліктен, таспа тілуден, оқ жону, садақ ию, сауыт, кездік соғудан, жабу, ат әбзелдерін жасаудан қатарластарымның арасынан алдыма жан салмадым, құрылыс жұмыстарында, ағаш ұсталығы ісінде аса шеберлікке жеттім. Басқа [игерген] қолөнер түрлерін баяндау әңгімемізді ұзартып жіберер. Қолөнердің барлық түрлерін шебер игергендігім сондай, бұл кәсіптің шеберлері маған шәкірт болуға да жарамайтын, осының бәрінде хан мені сүйеп, қолдап отырды.

Мемлекет істеріне қажет барлық нәрселерде мемлекет жұмыстары мен соғыс әдістері, садақ ату, аң аулауды ұйымдастыруда нағыз ұстазым әрі тәлімгерім ханның өзі болды. Оның балаларынан көрген теперішімді ханнан көрген мейір-шапағатыммен салыстыра отырып, бұл қысқа тарихты оның перзентіне арнамақпын. Оны ол қабылдай ма, жоқ па -өз еркі. Менің оған деген естелігім болып, одан - халыққа қала бермек. Бұл кітаптың атына оның мәртебелі есімі қойылды, ал оның құрметті аты-жөні былай келеді: "Хақап ибн хақан, сұлтан ибн сұлтан, Алланың сүйген құлы, қайырымды билеуші Әбу-л-Мұзафар Әбдірашид хан ибн әл-сұлтан әл-мобәрур хақан әл-ғәфур әл-шәйд әл-шуһада Әбу-л-Фатх Сұлтан Сайд хан",

Өлең:

Қажеті не көп сөйлеп, уақыт алып бекерге!?

Хайдар қанша айтса да, ол өзіңе жетер ме?

Әбдірашид шаһыңның өніп-өскен ортасы,

Қап тауынан биік-ті, секілді ойдың ордасы.

Биік сенің, ей патшам, абыройың, мәртебең,

Жеткізе алмай мен соны күйіп-пісем, өртенем.

"ТАРИХ-И РАШИДИДІҢ" БАСТАЛУЫ

Құдіретті әмірші, Жаратушы Иеміз [әлемді] жаратпас бұрып, жанды (рухты) жаратады және оларға [мына аятқа сай]: <Ал енді мені Құдай емессің деші>23 деді. Өзі бақыт сыйлаған адамдарына: <Қалаған адамын Құдай есепсіз мол ризықпен жарылқайды>24 деп, мақұлдауға мүмкіндік береді. Ал бір топ жауыздыққа бет алғанда, мына [аятқа орай]: <Алла жүректерін - жібімейтін қатал, құлақтарын - естімейтін керең етіп, көздерін көлегейлеп тастаған, оларды алдында үлкен азап күтуде>"25. Пешенесіне қарғыс таңбасы салынған адамдар тобы мына [аятқа сай] олар: <...саңыраулар, мылқаулар...>26, - деп көрсетілді.

Бірінші топ адамдары қолдаған даналық, екінші топ адамдары үшін жаза болып табылады. Бұл шындық, себептің жоқтығына қарамастан ақылға бағынбайды. Бұған мойынсұну иманға байланысты. Иман жүректің мақұлдауы, құптауы және ауызға алуы бола тұра, бірақ шын мәнінде, шынайы иман ғайыпқа иман келтіріп, іштей сезіну болмақ. Бұл бақытқа ақыл жолымен жету мүмкін емес. Өлең:

Әуре болма бекерге ақыл-ойға елеңдеп,

Құдайдан басқа тук те жоқ, ештеңе жоқ әлемде!

Әу бастан (тура жолға) жетелеу Алланың ілтипаты болып табылады. Жетелеу ғайыпқа иман келтіру болып табылады және ол (Алланың) сыйы - оны еңбекпен алу мүмкін емес.

"Кашф әл-махжуб"27 кітабының авторы былай деп әңгімелейді: "Хазірет Әлиден <Алланың оған мейірі жаусын> шындықты тану жөнінде сұрағанда, ол: <Мен Алланы Алла арқылы таныдым және Алладан өзгені Алланың нұрымен таныдым>, - деген екен. жаратушы тәнді жаратып, оған жан беріп өмір сүруге жолдады жүректі жаратып оның тіршілігін өзіне қаратты. Ақылдың тәнді тірілтуге күші жоқ, әрі жүректі тірілту мүмкін емес. Былайша айтқандай: <Бұрынғы өлік қалпынан (кәпірліктен) тірілткен және адамдар арасында жол табуға жарық нұр берген адам мен қараңғылықта қалған (яғни көпір) және одан жол тауып шыға алмаған адам тең болар ма? Кәпірлерге де өз қылықтары осындай сүйкімді көрсетілген>28. Жүрек билігі Алла тағаланың қолында болғандықтан, басқаның бәрі себеп пен дәлелден тұрады. Ал себептің орталығы - жүрек. Оны түсіндіру, баян ету Алланың өз рақымынсыз мүмкін емес. Осыған дейін "Кашф әл-махжубтан" түсініктемелер келтірілді, менің одан артық айтуым мүмкін емес.

Әлем билеушісінен жол сілтер самал әрдайым есіп тұрса, онда жүректің раушан гүлзарында иман қауызы ашылар еді. Егер де құдіретті билеушінің мейірі түспесе, "Ад" қауымын түгелдей көтеріп, жан дүние гүлзарын түбірімен қопарып тастайды. Бірде - бір жапырақ қайта гүлдемейді. Өлең:

Гүл бола ма самалдан шашылып гүл қалмаса,

Балта жара алмаса, отын емес - далбаса!

Герат қарты29 <оған Алланың шапағаты тисін> былай деген екен: "Әбу-л Жаһл Қағбадан шығады, ал Ибраһим Халел - пұтханадан. Екеуінің де мақсаты Алланың мейіріміне бөлену, ал басқаның бәрі - себеп-сылтау".

Бұл кіріспенің айтайын дегені - Тоғлық Темір ханның исламды қабылдау себебі. Ханға бірде шейх Жамаладдинді30 алып келеді. Ол келгенде хан иттерге шошқа етін беріп жатыр еді. "Сен жақсысың ба, әлде мына ит жақсы ма?" - деп сұрайды хан. Шейх: "Егер иманды болсам, мен жақсымын, ал имансыз болсам онда менен мына ит артық", - деп жауап береді. Ханды бұл жауаптың әсерлендіргені соншалық, оның жүрегінде исламға сенім нығаяды. ИншАлла ол туралы алдағы уақытта айтылады.

Тоғлық Темір хан Есенбұға ханның ұлы, ал Есенбұғаның ата - тегі былайша жүйеленеді. Есенбұға хан ибн31 Даваж хан ибн Барақ хан ибн Қара Исун ибн (Қарасу) Мамкан ибн Шағатай ибн Шыңғыс хан ибн Йүсуқай ибн Биртан ибн Қабал ибн Қумше ибн Тумана ибн, Байсұңқар ибн Қайду ибн Думанин ибн Бұқа ибн Бұзанжир хан (Нұрбәһрхан) -Аланкуа Көріктің (Курлук) ұлы. Аланкуа Көрік пәк әйел еді. "Зафар намеде" ол жайында былай жазылған: "Оның ішіне нұр сәулесі еніп, жүкті болады. Дәл осылай жебірейілдім дәнекерлігімен Имран қызы Мәриям да күйеусіз жүкті болған еді Екі оқиға да Алланың құдіретімен болған жай". Өлең:

О, Мәриям, өзіңнің тағдырыңды беріпті:

Тағдырына сенесің Аланкуа Көріктің.

Бұл кітаптың мақсаты - ол әңгімелер емес. Оған себеп Бұзап жир (Нұрбәһрхан) әкесіз дүниеге келген еді. Оның ақсүйек анасы Аланкуа Көрік жайлы тарихта бүге-шігесіне жеткізіп жазылған. Арғы тегі Яфет бин Нұх пайғамбарға барып қосылады және де әрбір атасы жайында толық тоқталған, сондықтан мен оны қажет деп таппадым.

Бұл кітапта алғашқыда айтылғандай тек моғол хандарының ислам дініне кіргеннен кейінгі өмір тарихы жазылады. Ол жөнінде кітаптың кіріспесінде айтылды.

ТОҒЛЫҚ ТЕМІР ХАННЫҢ БАЛАЛЫҚ КЕЗЕҢІ

Әкемнен, әкемнің ағайындарынан <Алла олардың жанын жаннатта қылғай> және моғолдың көне көз қарттарынан естігенім, Тоғлық Темірдің әкесі Есенбұғаның Сатилмиш Хатун атты бәйбішесі болған. Оның Меңлік атты сүйікті тоқалы да бар еді. Сатилмиш Хатун бедеу-тұғын. Сондықтан ханда бала болмаған. Хан бірде жорыққа кетеді. Моғолдардың ескі әдет - ғұрпында тоқалдар билігі бәйбішенің, қолында болады. Егер қажет деп тапса, ол тоқалды басқа күйеуге беруге де құқылы еді. Сатилмиш Хатун Меңліктің ханнан жүкті екенін біліп қояды. Қызғаныштан оны Ширәввәл Духтуи (Дохтой) атты сарайдағы мәртебелі әмірлердің біріне сыйға тартты. Хан жорықтан оралып, Меңлік Хатун жайып сұрайды. Сатилмиш Хатун оған: "Мен оны басқаға сыйладым", - деп жауап береді. Хан: "Ол менен жүкті еді ғой", - деп наразылық білдіргенімен, моғол дәстүрі солай болған соң үнсіз қалады.

Көп ұзамай Есенбұға хан қайтыс болады. Моғол тағы хансыз қалады. Ұлыс күйреп бүліншілікке түседі. Осы хәлді көрген әмір Болатшы32 дулат, менің ұлы атам, ханға екі атадан қосылатын туыс болғандықтан хан сайлауға бел буып, елде тәртіп орнату жұмысына кіріседі. Ол Тастемір есімді адамды Духтуи (Дохтой) және Меңлік Хатунның жайын біліп келсін деп жұмсайды, егер де ұл туған болса, ұрлап алып келуді тапсырады. Тастемір бұл сапардың ұзақтығын және атты адамның көп тамақ алып жүруі мүмкін еместігін айтып, әмірден үш жүз ешкі сұрайды. Әмір тілегін орындайды.

Тастемір Моғолстанды33 тегіс ұзақ аралайды. Ханнан алған үш жүз екіншіден тек бір сұр ешкі қалғанда Меңлік Хатун еліне жетеді. Сұрастыра жүріп Меңліктің ханнан ұл туғанын және оны Тоғлық Темір атағанын біледі. Сондай-ақ, Меңліктің Духтуидан да Інжу Мәлік есімді ұлы барын және олардың екеуінің бірге екенін естиді. Қысқасы, ол амалын тауып Тоғлық Темірді ұрлап алады да, елге бет түзейді.

Бұл кезде әмір Болатшы Ақсуда34 болатын. Шағатай хан өз иеліктерін бөліске салғанда Болатшының атасы Өртөбеге35 Маңдай Субе"36 тиген екен. Маңлай Субенің (Күнгей бет) шығысы і ан37 және Тарбұғыр38, ал батысында бұл жерлер Самгар39 және Жакишман (Жақсыман), яғни сол кездегі Ферғана уәлаятының шеткі аймағы саналатын. Ал солтүстігін Ыстық көл алып жатыр. Оңтүстігі Черчен40 мен Сары Ұйғыр41. Осы аймақты Маңлай Субе деп атайды. Мұнда әмір Болатшы билік ететін. Бұл өлкеде біршама қалалар бой көтерген еді. Олардың ең үлкені Қашқар42, Хотан43, /Каркент44, Қашан45, Ахсикент46, Әндіжан, Ақсу, Атбасы47, Құсан и. Әмір Болатшы өзіне орда етіп Ақсуды таңдайды.

Тастемір елге жеткенде оның жалғыз сұр ешкісі қалған болатын. Сондықтан ол "Кек ешкі" ("Кук учку") лақабына ие болды. Қазірде оның бір топ ұрпақтары осылай аталады.

Ол Ақсуға таяғанда саудагерлер керуеніне жолығады да бірге жол серік болады. Мұзарат асудан өтіп бара жатқанда кенет хан мұз шатқалына құлап (түсіп) кетеді. Тастемір жан дауысы шыға көмек сұрайды. Бірақ ешкім оған назар аудармайды. Керуен асудан өтіп барып аялдайды. Тастемір саудагерлердің біріне келіп ханның хикаясын баян етеді. Ол саудагерлердің бірінің есімі Бекжак еді.

Ол өз жолдастарына оқиғаны айтып, бір топ адам мұз шатқалына қайта оралады. Бекжак өзі төменге түсіп, ханды аман-есен табады. Ханнан иіліп кешірім сұрап, өзіне мейірімділік етуін өтінеді. Ол ханға тағы былай дейді: "Егер мына шатқалдан сіз бірінші шықсаңыз, мені ешкімнің шығарып алмасы хақ, ал мен бірінші шықсам сізді шығаруға міндеттімін", -деп, ханнан қайта - қайта кешірім сұрап, "арқан таста!" - деп айқайлайды да хан рұқсатымен бірінші боп жоғары көтеріледі. Сонан соң ханды шығарып алады. Олар бірге Ақсуға, әмір Болатшыға Тоғлық Темірді алып келеді. Әмір мұнда оны хан сайлайды. Тоғлық Темір өз билігі дәуірінде бүкіл Моғолстанды өзіне қаратты, тіпті Шағатай ұлысының көптеген бөлігін өзіне тәуелді етті. Бұл жөнінде алда баяндалады.

ТОҒЛЫҚ ТЕМІР ХАННЫҢ

ИСЛАМ ДІНІН ҚАБЫЛДАУЫ

Құдайдың сүйген құлы Маулана Қожа Ахмед <Оған Алланың нұры жаусын> киелі пәк жан, Маулана Аршададдиннің ұрпағы еді. Ол ірі қожалар ұрпағынан шыққан құрметті де қайырымды, өте тақуа адам болатын <Алла оның жанын нұрландырсын>. Мен оған тағзым етуге жиырма рет барғаныммен, тек екі рет жұма намазында мешітте ғана бұл мүмкіндікке қолым жетті. Ол барлық уақытын оңаша, өз мешітінің бір түкпірінде "құбылаға" жүзін беріп, құдайға құлшылық етумен отыратын. Ол өзі тектес тақуалар сөзін әдемі жеткізетін. Мен оның мына бір әңгімесінің куәгері болған едім: "Менің ата-бабаларым жайлы тарихта былай жазылған: Маулана Шуджааддин Махмұд, Хафизаддин Кабир Бұхаримен бірге туыс болатын. [Қожа Хафизаддин мужтәһидтердің ең соңғы өкілі еді. Одан соң бірде-бір мужтәһид шықпады]. Шыңғыс хан өз дәуірінде бүкіл Бұхара имамдарын жиып, Шыңғыс хан салты бойынша Қожа Хафизаддинді, шәһид еткен. Ал Маулана Шуджааддинді Қара – қорымға48 жер аударады. Маулана сол жерде дүние салады. Осы Қарақорымдағы бүліншілік кезінде оның ұлы Луб [және] Катак49 қалаларына кетеді. Катак Түрфан50 мен Хотан арасындағы белгілі қаланың бірі болатын. Ол онда қадірлі, сыйлы адамдардың қатарында өмір сүреді және өзінен соң бірнеше жолын (ізін) қуушылар қалдырды... Маулана [Қожа Ахмед] олардың қай қайсысын да аттарымен атап отыратын еді. Сонымен қатар әрқайсысының өмірін жеке-жеке әңгімелейтін. Бірақ олар менің жадымда сақталмапты. Олардың соңғысының аты шейх Жамаладдин еді. Ол өте білімді, өнердің, ғылымның асыл қазынасына терең бойлаған байыпты жан екен. Катак оның мекені болған. Бірде жұма намазынан соң ол өз уағыздарын айтып отырып: "Біз сіздерге бұған дейін көптеген өсиеттер айтып, жол сілтедік, бірақ ешкім оған құлақ салмады. Енді міне құдіреті күшті Хақ тағала осы қалаға үлкен бір қасірет, бақытсыздық жолдады. Мен Алладан жарлық алдым және одан қашып құтылуыма рұқсат алдым. Бұл менің соңғы уағызым, бүгін сіздермен қиямет күніне дейін қош айтысқалы тұрмын", - деп сөзін аяқтаған шейх мінберден түсіп жүре берді. Азаншы оның соңынан ереді.

Ол Шейх сөздеріне толық сенді әрі одан өзін жол серік етуді өтінеді. Шейх бұған келіседі. Олар қаладан үш фарсәх жерге барып аялдайды да, азаншы шейхтің рұқсатымен қалаға кеп бір маңызды істерін тындырады. Құптан намазы таяп қалған соң азаншы жол бойында мешітке жетіп, соңғы рет азан шақырайын деген оймен мұнараға көтеріледі. Азан шақырып тұрған ол, көктен қар секілді аппақ, бірақ құрғақ, қатты бір нәрсенің жауа бастағанын көреді. Ол бір шама уақытқа созылады. Салауат айтқан азаншы мұнарадан төмен түсіп, есікті ашайын десе ашылмайды. Қатты сасқан ол қайта мұнараға көтеріліп, айналаны байқап ұзақ турады. Бір уақытта байқағаны: мұнараның басына жер беті бірнеше қадамдай қалыпты, бүкіл қала құм астында қалған. Қорқыныштан бойын діріл билеген ол абайлап жерге секіріп түсе салысымен жолға шықты. Түн ортасында шейхқа жетіп, болған оқиғаны баяндайды. Шейх көп ойланбастан жолға шығып: "Құдайдың қарғысынан аулақ кетейік", - дейді ол серігіне.

Сол қала күні бүгінге дейін құм астында жатыр. Кейде жел құмды ұшырып алып кетсе, күмбез бен мұнаралардың басы қылтиып көрініп қалады. Жел қатты соқса, үйлер де құмнан аршымып қалып жататын. Ондайда үйлерге енсең: "Үй жиһаздарының сол қалпында сақталғанын, тек үй иелерінің ағараңдаған, қаңырап жатқан сүйегін көрер едіңіз". Катак ірі қала бола тұра осылай құм астында қалады.

Қысқасы, шейх Катактан Айкөлге51 келді. Ол Ақсумен жалғасып жатқан өлке-тін. Тоғлық Темір Ақсуда еді. Оны Ақсуға алғаш алып келгенде жасы он алтыда болатын, ал шейхпен кездескен кезде он сегізде еді. Оның шейхпен кездескен оқиғасы былай болған еді. Тоғлық Темір аңға шығады да, бұл хабардан ешкім шет қалмасын деген жарлық береді. Аң аулап жүрген кезінде хан сарбаздары бір топ босқындарға кезігеді. Сарбаздар оларды байлап-матап хан алдына алып келіп, оларға хан бұйрығын бұзып, аңға дайындалмай келген деген айып тағылады. Хан олардан: "Сендер неге менің өмірімді орындамадыңдар?" - деп сұрайды. "Біз жат жерлікпіз, қираған Катактан келе жатырмыз, сіздің жарлығыңыздан бейхабармыз, әйтпесе бұйрығыңызды бұзбаған болар едік", - деп жауап береді шейх. Ашулы хан: "Тәжіктер адам емес", - дейді. Ол бұл сәтте иттеріне шошқа етін беріп отырған еді, қабағын шытып шейхтан былай деп сұрады: "Сен бе, әлде сенен мына ит жақсы ма?". Шейх оған: "Егер мен иманды болсам, мен жақсымын, ал имансыз болсам, менен мына ит артық", - дейді. Бұл жауаптың ханға әсер еткені сонша, кенет шетке барып, өзінің қызметшілерінің біріне: "Анау тәжікті құрметпен атқа мінгізіп алып жүріңдер", - деп бұйырды. Моғол шейхтың алдына өз атын көлденең тартты. Шейх аттың ер-тоқымына шошқа қаны тигенін көріп, одан бас тартып: "Жаяу - ақ барамын", -деді. Моғол оған бұйрық осылай деп тұрып алады. Шейх амалсыздан иіліп, тазарту үшін "мәс" жасап атқа мінеді. Осы кезде оның көзі жалғыз отырған ханға түсті, онда да қанның ізі қалыпты. Шейх қасына жақындағанда хан одан: "Адамды иттен артық ететін бұл не нәрсе?" - деп сұрады. Шейх: "Иман", - деп жауап береді. Содан кейін жалпы ислам діні, мұсылмандық шарттары жайлы толық түсіндіреді. Сонда хан оған: "Егер мен хан болып тәуелсіздік алсам, міндетті түрде сіздің келуіңізді сұраймын. Мен исламды қабылдаймын", дейді. Шейхті құрметпен шығарып салады.

Осы оқиғадан кейін шейх хәл үстінде жатып, баласы маулана Аршададдинге болған оқиға жайлы әңгімелейді. Сонымен бірге, мынадай өсиет қалдырады: "Мен бір түс көрген едім, түсімде бір шырақты жоғары көтеріп жүр екенмін. Оның нұры бүкіл Шығыс жақты жарқыратып түр екен. Осыдан кейін мен Ақсуда Тоғлық Темір ханға кезіктім", - деп, өткен оқиғаны ұлына баяндайды. Менің ғұмырым жетпеді. Енді сен: "Егер сол балаң жігіт хан болса, іздеп бар, ол өз уәдесін орындауға тиіс. Сол бақыттың қолдаушысы өзің боласың. Оның мұсылман болуы бүкіл әлемді жарқыратады", - деді".

Біршама уақыт өткен соң, Тоғлық Темір хан болды. Осы дақпырт, хабар Маулана Аршададдинге жетеді. Маулана дереу жолға жиналып, Ақсудан Моғолстанға сапар шегеді. Хан бұл кезде кемеліне келіп, айбары асқақтап тұрған еді, қаншалықты әрекеттенгенімен Маулана ханмен кездесе алмады. Сонда ол әр таң сайын хан сарайына жақын арадан азан шақыруға кірісті. Бірде таңертеңгісін хан өз қызметшісін шақырып алып, былай дейді: "Сен мына дауысты естисің бе? Бірнеше күн болды, таң сәріде біреу әндетіп айғайлайды. Барып біл, ол не қылған адам?" - деп бұйырады. Хан жарлығы екі болмайды. Таңғы азанын бітіртпестен сарбаз Маулананы желкелей хан құзырына алып келеді.

Хан: "Сен кімсің, таңғы тәтті ұйқының кезінде неге әндетіп айқайлайсың?" - деп сұрады. Шейх: "Мен сол баяғы өзіңіз мұсылман боламын деп уәде берген кісінің баласы едім", -дей келе, жоғарыда айтылған оқиғаны баяндайды. Хан оған: "Сенің келгенің жақсы болды. Ал сенің әкең қайда?" - деп сұрады. Маулана: "Әкем дүниеден өткен, бұл жұмысты маған өсиет етті", - деді. Хан сонда: "Мен хан болған соң уәдем жайлы ойланып жүр едім. Тек ол кісінің келмей қойғанына қайран қалатынмын. Енді сен хош келдің. Не істеу керек?" - деді.

Осылайша сол бір таң Шығыста ерекше арайланып атып еді. Кәпірліктің қара түнегі түріліп, таң шапағат нұрын шашты. Маулана ханды ғұсыл (дәрет) жасатып, иман сөзін айтқызды. Хан мұсылман болды. Енді олар мұсылман дінін қалай өрістету шараларына кірісті. Әмірлерді бір-бірлеп шақырып алсақ, сонан соң бәрі ислам дінін қабылдаса мұратқа жеткеніміз, [мына аятқа сай]: <Бірақ, кәпірлер бірігіп алып, сендерге шабуыл жасаса, сендер де бірігіп оларға қарсы шабуыл жасаңдар. Естеріңде болсын, Құдай қашан да діндарлар жағында>52.

Сарайдағы әмірлерді кезекпен - кезек шақырып, мұсылман дініне кіруді талап етіп, ұсынды. Бірінші болып шақырылған дулаттардың көсемі әмір Тулақ53 еді, ол мен пақырдың арғы атасы болып келетін жөне үкіметтің жоғары лауазымды шенінде болатын.

Ол хан сөзін тыңдап болған соң, көзіне жас ала отырып былай деді: "Мен осыдан үш жыл бұрын Қашқарда мұсылмандықты қабылдаған едім. Тек сізден именіп, ағымнан жарыла алмағанмын. Енді маған бұдан артық бақыт жоқ", - деді. Хан орнынан тұрып, қошеметпен қатарына әкелді. Үшеуі мұсылман болды. Осылайша барлық өмірлерді бір-бірден дінге шақырды. Кезек Шорасқа (Чурас өмірге) келген болатын. Ол діннен бас тартып былайша шарт қойды: "Егер мына тәжік Сангани Буга атты палуанмен белдесіп жеңіп шықса, сонда ғана иман келтіремін", - деді. Хан және басқа өмірлер бұған қарсы болды: "Бұл ақылсыз шарт, бассыздық", - деді. Бұл жайды Мауланаға хабарлағанда, ол келісті. "Алланың жазуы солай шығар, егер жеңіліп қалсам, оны исламға кір деуге хақым жоқ", - деді.

Хан оған: "Мен ол адамды білемін. Ол тайлақты көтеріп кетері хақ. Ол кәпір, адамға жатпайды", - дейді. Маулана: "Егер Алла қолдаса күш берері сөзсіз", - дейді. Хан да, исламға кіргендер де бұған келіспеді.

Ел жиналып ортаға әлгі кәпірді шығарды. Өз күш-қуатына масаттанған ол Мауланаға тәкаппарлана, тұра ұмтылды. Қолдасқан сәтте Маулана бір қолын оның төсіне қойып итере салады. Кәпір шалқасынан түсіп, есінен танды. Біршама уақыттан соң есін жиып, Мауланадан кешірім сұрап, "калима-и шәһәдәтті" аузына ала иман келтірді. Халайық қуаныштан думан құрды. Сол бір күннің өзінде жүз алпыс мың адам иман келтірді де шаштарын алды. Хан бірінші боп өзін-өзі сүндетке отырғызды. Осылайша ислам нұры имансыздық түнегіне жарық сәулесін шашты. Ол сәуле Шағатай шаңырағына жайылды. Ислам дінін ханнан кейінгі, оның ұрпақтары барлық ынта-жігерімен өрістетті. Ол жайында алда тағы айтылады.

Бұл хикаяны мен хазірет, Маулана, киелі және дінге берілген адам Қожа Ахмедтің өз аузынан есіткен едім. Бірақ моғолдар арқасында Тоғлық Темір хан Маулана Аршададдин арқасында мұсылман болды деген әңгімеден өзге еш мәлімет жоқ. Дегенмен [ол жайлы] "Зафар намеде" біршама жазылған.

"ЗАФАР НАМЕДЕН" ҮЗІНДІ.

ТОҒЛЫҚ ТЕМІР ХАННЫҢ МӘУРЕННАҺР АЙМАҒЫНА

ЖОРЫҒЫ ЖАЙЫНДА ӘҢГІМЕ

Жоғарыда айтылып өткен оқиғаларға байланысты Мәуреннаһр54 аймағында жағдай өзгерді. Жете55 өлкесінің билеушісі болып отырған Тоғлық Темір ибн Есенбұға хан ибн Дава хан, Шағатай хан ұрпақтары болғандықтан сол аймаққа билік етуге тиіс болатын. Ол өз қол астындағылардан нөкер жиып, әскерді тәртіпке келтірді. 761 жылдың ІІ-раби айында (1360 жылдың ақпан-наурызы) тышқан жылында үлкен қолмен Мәуреннаһрға бет қойды.

Бұл кезде Тармаширин56 ханның дүниеден өткеніне де отыз үш жыл толған еді. Осы жүз жыл ішінде Шағатай ұлысында сегіз хан патшалық құрған екен.

Тоғлық Темір хан Ташкент даласындағы Ходжент өзенінің маңында "Чанақ бұлақ" (Жаңа бұлақ) деген жерде біраз аялдап, төрелер мен бектерді (әмірлерді( жиып кеңес ашады. Кеңесе келе әмірлер мынадай шешімге келеді. Керейт57 тайпасынан Ұлық Тоқтемірді, арканут58 тайпасынан Қажыбекті, қаңлы59 тайпасынан Бекжакті алғы сапқа жіберуді жөн деп тапты. Бұл үш әмір жарлықты екі етпей, өз міндеттеріне кірісіп кетті.

Олар Ходжент өзенінен өткен сәтте Баязид жалайыр өз руымен бірге бас иген жай танытып, өз қолымен оған қосылды. Әрі бірге Шахрисабз60 шаһарына жорыққа аттанды. Әмір Қажы барлас Кештан61 және Қаршы62 мен оның төңірегінен қол жиып, қорғануға және шайқасуға бел буып, атқа қонады. Алайда бұл шешімді жөн көрмеген соң екі жақ әскері кездеспес бұрын келісімге кеп, тізгінді Хорасан жаққа бұрады. Өлең:

Кімнің қандай дауы бар ақылменен шешсеңіз,

Кілтін таппай, тіл таппай, соғысатын кешеңіз!

Ұрысқа кіріспес бұрын тыныштықты сақтап қалуға тырысып, алдын алу шараларын

жасаған жөн еді.

"ЗАФАР НАМЕДЕН" ҮЗІНДІ.

САХИБҚЫРАННЫҢ63 ҚАЖЫ БАРЛАС ӘМІРЛЕРІМЕН

МӘЖІЛІСІ ЖЭНЕ ОНЫҢ ЖЕЙҺУНДАРИЯ64 ЖАҒАЛАУЫНАН

ОРАЛУЫ, СОНДАЙ-АҚ ТОҒЛЫҚ ТЕМІР

ӘМІРЛЕРІМЕН КЕЗДЕСУІ ЖАЙЫНДА ТАРАУ

Ақыл әсте қолбасшы батырлықтың жолында,

Ол бәрінің алдында, ерлік оның соңында.

Егер ерсе екеуі бір-бірінің қасына,

Ақыл шырқап шығады асқар шыңның басына!

Құдіретті Дананың шүбәсіз даналығы әрбір істің жүзеге асуын қандай да бір себепке тәуелді етеді. Ал кез келген мақсатқа жету жолында кейбір оқиғаны дәнекер етті. Ұлы патшалық ісі осы құдіретті әміршінің аясында болатын илаһи мәртебе болғандықтан, оны екі адами қасиетке байланыстырды. Біріншісі - зерделі ақыл (зерек). Оның нұрлы сәулесімен бақытсыздық түнегінде қорған, баспана табуға болады. Өлең:

Мың адамды семсерменен сетінетер, сиретер,

Ал ақылмен адамдар бір қосынды күйретер.

Ал екіншісі - нағыз ерлік. Ол - шайқастың толқыған тасқынында табандылық пен қажырлылық көрсететін батылдық көзі.

Қырғын соғыс кезінде, қызыл майдан шақтарда,

Не жетеді дегенмен өжеттік пен шоқпарға!

Парасатты ақыл - нағыз ерліктің жол сілтеушісі және шендік тұрғыдан ақыл батырлықтан үстем. Ақылдылық пен парасаттылықтың пайдасы жебе мен семсерден артығырақ.

Жебе қаншалықты айшықты болғанымен - <айқын үстемдікке65 (жеңіске)> тек ақыл жетелейді. Ұрыс алаңында найзаның ұшы қанша жарқылдаса да айла, ақыл ұшқыны ғана жеңіс нұрын себері анық. Ақылмен жұмсалған семсер ғана жауға сестірек. Егер жебе дұрыс шешіммен тартылған болса, жау жүрегіңнен орын табары сөзсіз!

Бақыттың жылтылдаған қарашығы соғыс алаңының шаңынан үлкейе түседі, ал ұрыстың қара түнегінде жарқын ақыл нұры керек-ақ. Өлең:

Қайысқан қолдан, қарайтын көзін алартып,

Қауіпті сәтте ұтымды шешім көп артық!

Бұл сөздің түйіні мынада жатқан еді.

Әмір Қажы барлас жете әскерінің бет алуынан үрейленім бұрынғы жұртын тастап Хорасан бағытына бет алған болатын. "Жоулдан" өтіп Жейхун (Әмудария) жағалауына жетті. Осы кезде әмірші Сахибқыран - өлең:

Жәмшидтей66 күшті, аспандай ұлы билеушім,

Қалың қолменен қиямет дұшпанды саздай илеуші.

Жұлдызды көктей, көтерер заман салмағын,

Жомарт жүректі Темірге шапағаты жаусын Алланың!

Бұдан артық ұстамдылықтың қажеті шамалы екенін түсінді. Енді тартына берсе ата -жұрты ойран боларына, мұраға қалған иеліктердің күлі ғана қаларына көзі жетті. Осы жылы оның әкесі әмір Тарағай67 да дүние салған еді (Хақ рахметіне қосылған еді). Өлең:

Дүние салып әкесі, алыстады ағайын, Ата дұшпан айырмақ ағайынның талайын. Құтырды жау сол тұста сәтін тауып шабатын, Жайды дейсің қасірет қарақұстай қанатын.

Осындай дүбірлі кезеңде, оның мүбәрәк жасы әлі жиырма бестен аса қоймап еді. Тағдыр деген ұлы суретші оның таза жүрек айнасына бір елі өз өрнегін салмаған болатын.

Құдіретті Алланың ерекше мейірі түсіп нұрландырған сәулелі ақылы осы қатерлі істі шешуге бағытталды. <... әр істе де олармен ақылдасып отыр>68 деген Құран аятында. Бар істің құпиясын шешу үшін кеңесу қажет екенін еске ала отырып, салт бойынша Әмір Қажыны ақылдасуға шақырды. "Егер билеушісіз қалса, ел күйреуге ұшырайды, ал халық жау опасыздығынан құрып, бітеді". Өлең:

Иесі жоқ патшалық ыдырайды, іриді,

Жансыз дене тәрізді жоғалады, құриды.

"Егер де сіз Хорасан бағытына жүрсеңіз, мен Кеш шаһарына қайта оралғаным дұрыс болар. Ұлысты тыныштандырып, әрі қарай ханға барып, әмірлермен және мемлекеттің басшы төрелерімен жүздесіп, елді күйзелуден сақтандырайық, сөйтіп қалың жұрт жаратушының аманаты ауыртпалық көрмесін.

Әмір Қажы бұл сөзді Алладан түскен аянның жемісі деп, рухтана, бақыт демінің жұпарынан терең дем ала бұл пікірді құптады. Хазірет Сахибқыран бақыт тізгінін сол аймаққа қаратты. Ол Хузар69 аймағына келген сәтте, Қажы Махмұд шах Йасуридің жете әскерінің алдыңғы бөлімінде жол бастаушылықта жүргенін көрді. Олар асыға алға жылжуда және қомағайлана, тістерін қайрай ашкөздікпен осы өлкенің мал-мүлік, жиһаздарын ұрлап, талап қалталарын толтыруда екенін көрді. Айбынды билеуші Сахибқыран қажы Махмұд шах Йасуриді сабырлыққа шақырып былай деді: «Сіз осы арада біраз аялдаңыз. Мен әмірлермен жолығып, олардың қолдауымен ғана қазіргі жағдайға керегін шешемін». Олар алға ұмтылуға қаншалықты құштар болса да, оның сөзін тағдыр үкіміндей қабылдады да сол жерде тоқтады.

Хазірет Сахибқыран аман-есен жолға шықты. Ол Кешке жеткен к езде жете әмірлері осында болатын. Осында үш әмірмен жолығады. Оның маңдайынан кок тәңірінің жарық сәулесін көрген олар, салтанатпен қарсы алып, құрмет көрсетіп, мадақтаулар айтты.

Сонымен қатар бас иетіндіктерін жария етті. Әмір Қарачар туманы - көне Кеш уәлаятымен оған қарасты аймағы бірге Сахибқыран қарамағына өтті. Оның нұрлы ақылының арқасында төніп тұрған катер сейілді. Осы өлкенің тұрғындары үмітін үзген бейбіт күн жарқырап, көктен мейірімділік нөсері жауа бастады. Рубай:

Айналдырар шаттыққа сенің нұрың қайғыны,

Тірлік өзі түлейді жанарыңнан қаймығып.

Қосса дауыл шаңыңды тозаңына тозақтың,

Өзеніне өмірдің айналады өзі оттың.

Алысты көре білмейтін пенделер мәртебелі патшаның |Сахибқыран] талабына үлкен бақыт қонған екен деп санады, бірақ тағдыр оған мына өлеңде айтылған ойдың мәнін жеткізген болатын:

Жұпарыңды таңғы жел таратпады әлемге,

Желпігенше күт енді сол самалды елеңдеп.

Хазірет Сахибқыран жете әмірлерінен қайта оралып, бар ықыласын ел басқару ісі мен ұлысты қорғауға салады. Ол Шаһрисабз қаласынан бастап Жейһун (Амудария) жағалауына дейінгі өлкеден қол жинауға жарлық берді. Қысқа мерзім аралығында үлкен әскер жиылды. Ол жерден шығып, әмір Қызыр (Хызыр) Йасуриге келіп қосылды. Сол кезде жете әмірлерінің арасында алауыздық туды. Олар өз әскерлерімен ол аудандардан кетіп, Тоғлық Темір әскеріне келіп қосылды. Әмір Баязид жалайыр өз адамдарымен хазірет Сахибқыранға және Қызыр Йасуриге келіп қосылды.

"ЗАФАР НАМЕДЕН" ҮЗІНДІ.

ТОҒЛЫҚ ТЕМІР ХАННЫҢ МӘУРЕННАҺР ӨЛКЕСІНЕ

ЕКІНШІ ЖОРЫҒЫ ТУРАЛЫ

Тоғлық Темір хан Мәуреннаһр мемлекетінің билігіне қол жеткізу үшін сансыз әскер жинап 762 жылы (1361 жылғы наурыз, сиыр жылы) джумада-л-аууал айында осы өлкеге сапар шекті. Ол Ходжентке70 жеткенде әмір Баязид жалайыр оған бағыныштылық танытып бас иді. Әмір Байан сулдуз бас игендік ниетпен оны қарсы алу үшін Самарқанға дейін келді. Әмір Қажы барлас алғашқыда қарсыласқанына қарамастан тәуекел етіп ханның алдына барды.

Осы аралықта хан әмір Баязидті ұстап өлтіруге жарлық берген болатын. Әмір Қажы барлас осыны білген соң қорқыныштан қашып құтылуға бет бұрды және Кеш уәлаятын паналады. Өз ұлысының бір бөлегін Жейһун (Амудария) өзенінің арғы бетіне көшірді. Жою әскерінің көп сарбаздары оның соңынан қуа келіп шайқас бастады Осы шайқаста Жугам барлас қаза тапты. Әмір Қажы Хорасанға кетті. Ол Сәбзевар уәлаяты, Жувейн71 қаласы маңындағы Хараше ауылына жеткенде бір топ қарақшылар оны бауыры Идикумен бірге қолға түсіріп, өлтірді. Көп ұзамай Хорасанды жаулап алған нан кейін, кектенген әлемді жаулаушы Сахибқыран ыза-кек семсерімен бір топ жамағатты өлтіртті. Ал сол ауыл суиурғал ретінде әмір Қажының ұрпақтарының иелігіне берілді. Оның тұрғылықты халқы әлі күнге олардың қол астында.

Жете әмірлерінің ішінде ханға еркін кіре алатын тек әмір Хамид болатын. Ол [кулкут] қурлакут руынан еді және өз қатарының парасаттысы және қырағысы, қабілеттісі болатын. Және де оп ханға қандай кеңес берсе де, не тілек етсе де құпталатын. Осы аралықта ол улы патша Сахибқыранның шексіз ерлігі жөнінде айта келе, оған кешірімділік жасауды өтініп, араша түседі және оның иелігіндегі аймақтарға рахымшылық жасауды сұрады. Хан оны мұқият тыңдап, пікіріне қосыла отырып хабаршы жіберіп, Сахибқыранның алдына келуін талап етті. Мәртебелі Сахибқыран оның тілегіне орай алдына келгенде хан оны ізгі ниетпен қабылдап, құрметтеді. Кеш және Туман аймақтарын оған тарту етті.

Хан сол қыста әмір Хұсейінмен72 соғысуға бел буды. Әмір Хұсейін әскерін жиып Вахш73 өзеніне келеді және осында әскери қос тігеді. Хан Дарбанд-и Аханиннен74 өткенде екі жақтың әскері бір-біріне қарсы сап түзеді. Осы кезде Кейхұсрау Хотталани75 өз қолымен әмір Хұсейінді тастап, хан жасағына келіп қосылды Осыны көрген әмір Хұсейін кейін қашуға ниеттенді, ал жеңімпаз хан өкпелей қуып отырды. Жейһуннан өтіп Құндызға76 жетеді.

Оның әскерлері осы өлке мен Гиндукуштің таулы асуына дейінгі аудардың халықтарын тонап, талан-таражға түсірді. Көктем мен жазды олар осы аймақтың төңірегінде, шеткі аудандарында өткізді.

"ЗАФАР НАМЕДЕН" ҮЗІНДІ.

ГОҒЛЫҚ ТЕМІРДІҢ ӨЗІНІҢ СҮЙІКТІ ОРДАСЫНА

ОРАЛУЫ ТУРАЛЫ

Күз түсісімен, хан Самарқанға бет алады. Жол жөнекей әмір Байан сулдузды өлтіруге жарлық береді. Самарқанға келгенде Мәуренаһрдың билігі толығымен оның қолына көшкен еді. Барлық әмірлер мен нояндар шарасыздықтан оны мойындады. Хан сенімсіздік білдірген адамдарын өлтірді, ал сеніміне кіргендерге минах көрсетті. Мәуреннаһр өлкесіне өз ұлы Илияс Қожа77 оғланды билеуші етіп тағайындады. Оған жете әскерінің көп сарбаздары мен әмірлерін бөліп берді. Оның ішінде Бекжак сынды жетенің айбынды, тамаша әмірлері мен батырлары бар еді. Оны да қызметіне тағайындады. Ал Сахибқыранды ерекше құрметтеп өз ұлының қасында қалдырды. Себебі оның өнегелі істері мен батыл да бай тәжірибесінен үлгі алсын деп ойлады, оның айбынды билігін, өнегелі істерін көріп, қанық болған еді. Ал өзі атақ, пен жеңімпаз мәртебесімен өз ордасына оралады. Өлең:

Құзырында - жеңісі, Алла берер артынан,

Ал соңында сенімді қолдаушысы - халқы бар.

Тоғлық Темір Мәуреннаһрдан қайтып оралды. Жете әмірлеріне басшылық ету әмір Бекжакқа жүктелді, ал сол елдің билігін жүргізу жұмысы хазірет Сахибқыранға тапсырылды. Әмір Бекжак хан жарлығын орындаудан бас тартып, елде қысым көрсету, зәбірлік, бүлік өріс алды, зорлық пен жаулық жолына түсті.

Хазірет Сахибқыран ханның жарлығы орындалмай, мемлекет жұмыстарының өз арнасынан ауа бастағанын, осының бәрін өз көзімен көргендіктен, енді бұл жерде қалуды жөн көрмеді. Ол әмір Хұсейінді табу мақсатында жолға шығады. Әмір Хұсейіннен еш хабар болмағандықтан ол сахараны кезіп, кең даланың құлазыған түкпірлеріне де ат басын бұрды.

Қысқасы, моғолдардың ауызша жеткен аңыз-әңгімелерінде ол оқиға жайлы тек Самарқан аймағына дейін ғана Тоғлық Темір билігінде болғандығы айтылады. Одан басқа мәлімет жоқ.

"ЗАФАР НАМЕДЕН" ҮЗІНДІ.

ТОҒЛЫҚ ТЕМІР ХАННЫҢ МӘУРЕННАҺР ӨЛКЕСІНЕ

ЕКІНШІ ЖОРЫҒЫ ТУРАЛЫ

Тоғлық Темір хан Мәуреннаһр мемлекетінің билігіне қол жеткізу үшін сансыз әскер жинап 762 жылы (1361 жылғы наурыз, сиыр жылы) джумада-л-аууал айында осы өлкеге сапар шекті. Ол Ходжентке70 жеткенде әмір Баязид жалайыр оған бағыныштылық танытып бас иді. Әмір Байан сулдуз бас игендік ниетпен оны қарсы алу үшін Самарқанға дейін келді. Әмір Қажы барлас алғашқыда қарсыласқанына қарамастан тәуекел етіп ханның алдына барды.

Осы аралықта хан әмір Баязидті ұстап өлтіруге жарлық берген болатын. Әмір Қажы барлас осыны білген соң қорқыныштан қашып құтылуға бет бұрды және Кеш уәлаятын паналады. Өз ұлысының бір бөлегін Жейһун (Амудария) өзенінің арғы бетіне көшірді. Жете әскерінің көп сарбаздары оның соңынан қуа келіп шайқас бастады. Осы шайқаста Жугам барлас қаза тапты. Әмір Қажы Хорасанға кетті. Ол Сәбзевар уәлаяты, Жувейн71 қаласы маңындағы Хараше ауылына жеткенде бір топ қарақшылар оны бауыры Идикумен бірге қолға түсіріп, өлтірді. Көп ұзамай Хорасанды жаулап алғаннан кейін, кектенген әлемді жаулаушы Сахибқыран ыза-кек семсерімен бір топ жамағатты өлтіртті. Ал сол ауыл суиурғал ретінде әмір Қажының ұрпақтарының иелігіне берілді. Оның тұрғылықты халқы әлі күнге олардың қол астында.

Жете әмірлерінің ішінде ханға еркін кіре алатын тек әмір Хамид болатын. Ол [кулкут] қурлакут руынан еді және өз қатарының парасаттысы және қырағысы, қабілеттісі болатын. Және де ол ханға қандай кеңес берсе де, не тілек етсе де құпталатын. Осы аралықта ол ұлы патша Сахибқыранның шексіз ерлігі жөнінде айта келе, оған кешірімділік жасауды өтініп, араша түседі және оның иелігіндегі аймақтарға рахымшылық жасауды сұрады. Хан оны мұқият тыңдап, пікіріне қосыла отырып хабаршы жіберіп, Сахибқыранның алдына келуін талап етті. Мәртебелі Сахибқыран оның тілегіне орай алдына келгенде хан оны ізгі ниетпен қабылдап, құрметтеді. Кеш және Туман аймақтарын оған тарту етті.

Хан сол қыста әмір Хүсейінмен72 соғысуға бел буды. Әмір Хұсейін әскерін жиып Вахш73 өзеніне келеді және осында әскери қос тігеді. Хан Дарбанд-и Аханиннен74 өткенде екі жақтың әскері бір-біріне қарсы сап түзеді. Осы кезде Кейхұсрау Хотталани75 өз қолымен әмір Хұсейінді тастап, хан жасағына келіп қосылды. Осыны көрген әмір Хұсейін кейін қашуға ниеттенді, ал жеңімпаз хан өкшелей қуып отырды. Жейһуннан өтіп Құндызға76 жетеді. Оның әскерлері осы өлке мен Гиндукуштің таулы асуына дейінгі аудандардың халықтарын тонап, талан-таражға түсірді. Көктем мен жазды олар осы аймақтың төңірегінде, шеткі аудандарында өткізді.

"ЗАФАР НАМЕДЕН" ҮЗІНДІ.

ТОҒЛЫҚ ТЕМІРДІҢ ӨЗІНІҢ СҮЙІКТІ ОРДАСЫНА

ОРАЛУЫ ТУРАЛЫ

Күз түсісімен, хан Самарқанға бет алады. Жол жөнекей әмір Иайан сулдузды өлтіруге жарлық береді. Самарқанға келгенде Мәуреннаһрдың билігі толығымен оның қолына көшкен еді. Барлық әмірлер мен нояндар шарасыздықтан оны мойындады. Хан сенімсіздік білдірген адамдарын өлтірді, ал сеніміне кіргендерге ілтипат көрсетті. Мәуреннаһр өлкесіне өз ұлы Илияс Қожа77 орланды билеуші етіп тағайындады. Оған жете әскерінің көп сарбаздары мен әмірлерін бөліп берді. Оның ішінде Бекжак сынды көтенің айбынды, тамаша әмірлері мен батырлары бар еді. Оны да қызметіне тағайындады. Ал Сахибқыранды ерекше құрметтеп өз ұлының қасында қалдырды. Себебі оның өнегелі істері мен батыл да бай тәжірибесінен үлгі алсын деп ойлады, оның айбынды билігін, өнегелі істерін көріп, қанық болған еді. Ал өзі атақ, даңқпен жеңімпаз мәртебесімен өз ордасына оралады. Өлең:

Құзырында - жеңісі, Алла берер артынан,

Ал соңында сенімді қолдаушысы - халқы бар.

Тоғлық Темір Мәуреннаһрдан қайтып оралды. Жете әмірлеріне басшылық ету әмір Бекжакқа жүктелді, ал сол елдің билігін жүргізу жұмысы хазірет Сахибқыранға тапсырылды. Әмір Бекжак хан жарлығын орындаудан бас тартып, елде қысым көрсету, зәбірлік, бүлік өріс алды, зорлық пен жаулық жолына түсті.

Хазірет Сахибқыран ханның жарлығы орындалмай, мемлекет жұмыстарының өз арнасынан ауа бастағанын, осының бәрін өз көзімен көргендіктен, енді бұл жерде қалуды жөн көрмеді. Ол әмір Хұсейінді табу мақсатында жолға шығады. Әмір Хұсейіннен еш хабар болмағандықтан ол сахараны кезіп, кең даланың құлазыған түкпірлеріне де ат басын бұрды.

Қысқасы, моғолдардың ауызша жеткен аңыз-әңгімелерінде ол оқиға жайлы тек Самарқан аймағына дейін ғана Тоғлық Темір билігінде болғандығы айтылады. Одан басқа мәлімет жоқ.

Алдыңғы тарауда Тоғлық Темір ханның хандығын құрған әмір Болатшы екендігі және оның аталарына Шыңғыс ханнан мұра етін берген тоғыз артықшылыққа Тоғылық Темір ханның қол қойған жарлығы жөнінде айтылған болатын. Бұл жарлық менің отбасыма мұраға жеткен болатын, мен оны өз көзіммен көрдім, онда моғолша: "Құндызда жазылған" деген жазу болатын. Осы жарлықты моғолдар Тоғлық Темірдің билігі Құндыз аймағына дейін жүргендігіне дәлел етеді. Ал "Зафар намеден" ханның 764 жылы (1362-1363 жылдар) кенет қайтыс болғаны белгілі. Ел аузындағы әңгімелерде, әмір Болатшы ханды калмақтардан78 он алты жасында алып келген, ал ол он сегіз жасында хан болған дейді. Жиырма төрт жасында исламды қабылдаған, ал отыз төрт жасында дүниеден өткен. Сонда ол 730 (1329-1330) жылы туған болады.

ИЛИЯС ҚОЖА ХАН ТУРАЛЫ ӘҢГІМЕ

Илияс Қожа хан жайлы моғолдар арасында еш мәлімет жоқ. Мен Илияс Қожа хан жайлы тек өз әкемнен ғана естігенім жадымда <Алла оның жатқан жерін жарық қылсын>. Әкем оны Нұролла Мозһәже деген кісіден естіген екен. "Зафар намеде" ол жайлы тек сөзге тиек етеді. Мен де мұнда сол жазбаларды келтіремін.

"ЗАФАР НАМЕДЕН" ҮЗІНДІ.

ӘМІР ХҮСЕЙІН МЕН ХАЗІРЕТ САХИБҚЫРАННЫҢ

ТАЛМКАНҒА ЖӘНЕ БАДАХШАНҒА ЖОРЫҒЫ, ОЛАРДЫҢ

ПАДИШАХТАРМЕН БЕЙБІТ КЕЛІСІМГЕ КЕЛУІ ЖАЙЫНДА ТАРАУ

Әмір Хұсейін мен хазірет Сахибқыран бірге Құндызға аттанады. Ол жерде бұлдай руынан адамдар жиып, Бадахшан79 бағытына тартады. Олар Таликанға (Тайханға)80 кеп жеткенде Аб-и Шур ("Ащы су") өзенінің бойында ымыраға келіп, қайырлы бейбіт бітімнің дәмін татты: <Келісім деген - ең жақсы тәсіл>81 Бадахшан патшаларымен келісімге келіп, содан жауласудан кез келген сәтте мемлекеттің қабақ шытуына себеп бола алатын қорқынышты мүлдем жойған болатын.

Олар сол жерден Архангқа82 (Арһәнг) оралады. Өзеннің арғы бетіндегі Сали-Сарай83 бағытына өтіп, Хатланға84 беттеді. Олар мұнда cap далаға кез келеді. Даланы кесіп өтіп, Дешт-и Кулак85 деген жерде қос тігеді.

Түнде нақылдап айтсақ <Ол ... тынығу үшін түнді әкелді>86 өз шатырында жайласып, демалуға жайғасқан еді. Енді етігін аяғынан суырған сәтте, әмір Хұсейіннен бір адам келді. Хазірет Сахибқыран қайта жиналып келеді. Жиналысқа (мәжіліске) кіргенде, қатысып отырғандар арасынан Пулад Буга (Болат Бұға) мен Шир Баһрамды көзі шалады. Әмір Хұсейін Шир Баһрам жайлы хазірет Сахибқыранға шағым айтты: "Дәл біздің жаумен бетпе-бет келген сәтімізде ол елге қайтамын, - дейді". Сахибқыран оған біршама насихат айтты, сөкті де, бірақ оның жауабы бір ғана сөз болды: Ол: "Менде тыңдар құлақ жоқ" деген еді.

Әмір Хұсейін оның бірбеткей қасарыспа ісіне қанша ашу шақырса да, шыдап бағуды жөн көрді. Өлең:

Дұшпаныңды, жауынды жарағанмен мытуға,

Ыза-кектің зәр - уын тура келер жұтуға.

Ақырында Шир Баһрам Балджуанға (Бәлжәван) бет алды. Осы аралықта Тоғлық сулдуз бен Кейхұсрау жете әскерін басқарып, біршама жете әмірлерімен жорыққа шықты деген [хабар] анық болды. Темір Тұмкан ұлы, Сариқ, Шанкум және Қажы бектің бауыры Тоғлық қожа және Кудж Темір Бекжак ұлы, басқа да т.б. хазар және қосынның әмірлері жиырма мың сан әскермен Жаладан87 Пул-и Сангинге88 дейінгі аралықта орналасты. Ал хазіреттің қосынында тек алты мың әскер бар еді. Сахибқыран жалғыз Аллаға, дін сеніміне, иманына сенді. <...жау қанша көп болса да онымен соғысқандар, өздерінің аздығына қарамай, Құдайдың қуатымен жеңіп шыққан>89 - деп ойлады ол іштей. Өлең:

Акулаға толса да бұл әлемнің теңізі,

Барыстардан тұрса да тіршіліктің негізі.

Ол өзінің қасірет шекпейтінін біледі,

Ұлы Бақыт бәйек боп қорғайды оны үнемі.

Сахибқыран алғы шепке тек екі мың батыр жауынгермен, Аллаға сиына жауға қарсы шықты. Екі жақтың әскері Пул-и Сангинде кездесті. Ұрыс ертеңгілік екі жақтың патшалық жалауы мына |аятқа сай]: <Таңертеңмен>90 көтерілгенде басталғаннан, <тып -тыныш түнмен>91 жаһанды өз құшағына алғанға дейін созылды. Шайқас жалыны <қызуы күшті отқа кіреді>92 деген Құран аятын еске салады. Ал Жер ана аттылы, жаяу қалың қолдың шабуыл үнінен [аятта] айтылғандай <Жер қатты сілкінгенде>93, дірілдеп тұрды. Оқ ұшқыны ағып түскен жұлдыз іспеттес. Найзаның суық ұшы көз алдыңда ажал сеуіп жалтылдайды. [Аятқа сай] <Жай оты олардың көздерін қарықтырады>94. Алмас қылыштың жарқылы аяттың мына сөздерін дәлелдегендей еді: Әкелген соң оларды сойып, нәзір етті>95. Нақты дәлелдермен бұл оқиғаның болуы мына аятқа сай: <Қиямет. Қиямет деген не?>96. Айқын дәлелмен жүзеге асты.

Сол күні Пул-и Сангин жерінде екі жақтың ер жүрек жауынгерлері қараңғы түнге дейін жанкештілік [жасағандары] көрсеткендері сондай, батырлардың ешқайсысының жүрегінде ерліктен шыдамдылық қалмады десе де болғандай. Түн ортасы ауа екі жақ әскерлері де тізгіндерін ұрыс алаңынан шет алып шықты. Хазірет Сахибқыран қарсы жақтың әскерінің саны шектен тыс басым екеніне көзі жеткен соң, батылдық - жеңіске жеткізер айқын жол емес екенін шамалады. Батылдық семсері ақыл нұрымен қайралып, ерлік оғы терең ой көрігіне суарылып ұшпаса жеңіс демін тату мүмкін емес деп шешті. Ол өзінің парасатты, көреген ойын енді соғыс тәсіліне бағыштады.

"ЗАФАР НАМЕДЕН" ҮЗІНДІ.

ХАЗІРЕТ САХИБҚЫРАННЫҢ ПУЛ-И САНГИН

ЖАҒАЛАУЫНАН ҰРЫСҚА ШЫҒУЫ ЖӘНЕ ЖЕТЕ

ӘСКЕРІНІҢ КЕЙІН ШЕГІНУІ ТУРАЛЫ ТАРАУ

Хазірет Сахибқыран Пул-и Сангинде әмір Мұса мен әмір Муаиад арлат және Үш Қара баһадүрдің бір жарым мың атты әскерін жауға қарсы қойды. Оның әрқайсысы мыңға [жауынгерге] татушы еді. Ол өзі де мың жарым атты әскерімен өзеннің бас жағына "Исан Майданға" қарай жылжыды. Ол өзінің қайтпас, өжет жауынгерлерімен "Исан Майданның" ортасында [өзеннен арқан] тартып түн ауа олар жүзіп өтіп, тауға көтеріліп, бекінеді.

Келесі күні өзеннен өткен аттардың ізін байқаған жау қарауылдарын үрей биледі. Түн болған соң. Өлең:

Әлем көкшіл жаулығын жамылды да басына,

Ай мүйізі сүйенді түннің адырнасына.

Келесі түнде хазірет Сахибқыран, әлемді жаулаған жеңімпаз билеуші, тау басына сансыз от жағуды бұйырды. Мұны көрген жау үрейленіп, қашуды жөн көрді. Абыржып асып-сасып, қорқыныш үзеңгісін жиі қаға кері қайтты. Осыншама жер қайысқан қол бір атты әскерге он найзалы әскерден келетініне қарамастан, еш ұрыссыз - ақ талқандалды. <Демек, Тәңірі сүйеніш боламын деген адамдарына жәрдем беріп, қолдайды>97 Шіркін -ай, ойлаған арманға жеткенге не жетсін, алыстан лаулап тұрған оттан әмірлер мен сардарлар басқарған қаһарлы қарсыластың даңқ қырманы мен намысының өртенгені ғажап - ақ емес пе! Өлең:

Бір-ақ сарбаз кей кезде өзгертеді іренді,

Бір аттылы батырмен жеңе аласың бір елді.

Ғажабы Алланың ілтипатымен медет алған оған кім тең келер әрі ол Алланың ізеті, таңдаулысы болса. Оған жамандық ойлаған міндетті түрде қорланып, тағдыры теріс айналар еді.

Алланың қолдауымен арыстандай айбарлы бейне бір су тасқынындай гүрілдеп, буырқанған хазірет Сахибқыран әскерлері таудан түсіп, жауды өкшелей қуды. Жеңімпаз Сахибқыран искерлері оларды қиқуға салып қуа отырып, Құжрат98 алаңында толық талқандады.

Судай ағып қызыл қан қырғын болды бір керім, Осы қырғын дұшпанның қараң қылды күндерін.

Жеңімпаз, Алла тағаланың қолдауымен, жеңістің шаттығымен қуана осы жерге келіп тоқтады, ал әмір Хұсейін қалған қолмен пірге оларға келіп қосылды. Асыға күткен жеңіс самалынан бақыттың балауса ағашы бүр жарды және мемлекет бұтағы жетіліп, қатайды. Ал үміт бағында бау-бақша қайта гүлдеп, құлпырып, кеудені ашар самал есті. Бәрінің де күш-қуаттың өсе түсуіне деген үміті өте жоғары еді; хазірет пен әскердің айбыны мен айбары арта түскендей-ді.

Сахибқыран бойынан тараған нұр ұшан-ды,

Ұшан-теңіз сол нұрдан барлығы да күш алды.

Осы жеңіс Сахибқыран мәртебесін биіктете түсті. Ол өзінің екі мың ер жүрек жауынгерлерімен қайта атқа қонады. Олар Кахлагиге99 жеткенде, Кеш пен сол аймақтың тұрғындары лек - легімен келіп оның бақытты мулазимдерінің (қызметшілерінің) қатарына қосыла бастады. Хазірет Сахибқыран өзінің екі мың жауынгерінен үш жүз әскерді іріктеп алды да қалғандарына осында қалуды бұйырды.

Сол үш жүз жасақтан екі жүз адамды Кешке аттандырды. Олардың ішінде әмір Сүлейман барлас, әмір Жакуй барлас, Бахрам жалайыр, әмір Жалаладдин барлас және әмір Сайфаддин мен Йултимурды Кеш бағытына жөнелтті және торт қосынға бөлініп, әр топтың адамдары мінген аттарының екі жағына жапырақты екі үлкен бұтақ байлап алып жүруі тиіс деп жарлық берді. Өйткені аттылы жауынгерлердің ізінен көтерілген қою шаңды көрген даруғасы (қарауыл басшысы) үрейленіп қашып кетеді деп көзделді.

Олар жарлықты екі етпей орындады және барлығы да алдын ала ойластырғандай болып шықты. Кеш аңғарындағы қара шаңды көрген жетенің даруғасы үрейленіп қашып кетеді. Олар осылай Кеш қаласына кірді де қаланың ісін реттеп, өз билігін жүргізе бастады.

Бұл да Алланың ерекше ілтипатынан болған іс екені даусыз. Кейде патшалық тірегі жаудың жаққан бір шаласынан күлге айналса, ал кейде осылайша бір шаңдатып-ақ бір елдің билігіне қол жеткізуге болады - өлең жолы:

Мүмкіндіктің шегі жоқ, сақтасын тек тіл-көзден!

Бұл кезде Илияс қожа хан ордасы Тасарығында орын тепкем еді. Әлгі жер Кеш қаласынан торт фарсах қашықтықта орналасқан болатын. Мұнда әйгілі әмірлердің бас қосуы жүріп жатқан және сан жетпес қалың қол да осында болатын. Өйткені осы кезде Тоғлық Темір өз ордасында қайтыс болған еді. Ұлық Тоқтемір мен әмір Хамид мұнда Илияс қожа ханды, әкесінің тағына отырғызу үшін алып кетуге келген-тін.

Хазірет Сахибқыран өзінің жүз атты жасағымен (өзіне мулазим болу бақытына ие болғандармен) таң алдында атқа қонады да Хузарға келеді. Халық оның келгенінен хабардар болғаны сол л к екен, оған келіп иіліп тағзым етіп жерді сүюге асықты. Ол хазірет Хузар мен Кештен жасақ жинауға жарлық етті. Сондай-ақ Қожа Салимбариді әскердің маңдай алдына қойды. Өзі айбынды әскерлермен Жикдаликке100 қайта жолға шықты, мұнда оларға Байан сулдуздың ұлы Шейх Мұхаммед, жеті қосын әскерімен келіп қосылды. Осы жерде жеті тәулік аялдады. Бұл аралықта әмір Хұсейін де өз әскерімен келіп жетті, (Ол хазірет Сахибқыранның Кахлагиге қалдырған қолы еді). Шир Баһрам Дешт-и Кулві» даласында бөлініп кеткен болса да, қырық үш күннен соң Хутталлм әскерімен қайта келіп қосылды. Барлық қолымен хазірет Сахибқыран Хузарға бет түзеді. Онда олар Қожа Шамсаддиннің мазарына барып тағзым етіп, киелі аруақ, ұлы дін басынан медет сұрады. Осылайша өзінің Аллаға деген берік иманын тағы бір рет баян етті. Өлең жолы:

Болар еді әлемді ақылмен - ақ билеуге.

"ЗАФАР НАМЕДЕН" ҮЗІНДІ.

САХИБҚЫРАННЫҢ КӨРГЕН ТҮСІ, ОНДАҒЫ ЖАҚСЫЛЫҚ

ПЫШАНЫ ЖӘНЕ ОНЫҢ ИЛИЯС ҚОЖА ХАНМЕН

ШАЙҚАССАМ ДЕГЕН НИЕТІ ТУРАЛЫ ТАРАУ

Пайғамбар айтты <Алланың оған ақ батасы жаусын>: "Жақсы түс - пайғамбардың қырық алты сыйының бірі". Егер кімде-кім Дана хакім, мәртебелі де киелі Алланың ілтипатына бөленсе, өне бойын бақыт пен бағалы, қымбат киіммен безендіреді. <Сені біз жер бетіндегі нағыз билеуші еттік>101 дейді [аятта]. Оның жүрегін жарқын жеңіс сәулесімен нұрландырады, сонымен бірге көктің құпиясы онда орын алады, әрі ғайып істерінің пердесі оның санасында қателіктерден бұрын ашылатын етті. Сондай-ақ ғайып әлемнің қақпасынан адамдық рухы келешектің ахуалын жүзеге аспастан бұрын көре алатын болсын, - деді. Бұл ойлар мүбәрәк хадистен үзінді. Өлең:

Суретші қиялым, қаламы оның сөйлесін,

Салып маған бермекші сүйгенімнің бейнесін.

Жүсіп-и Сыддық <Алланың нұры оған жаусын>. Әкесі мен бауырларын ардақтап көрсетуі, ол жайында [аят]: <Ол ата-анасын құрметті орынға отырғызды. Сонан соң ханға тәжім еткендей, олардың алдында бас иді>102. Бұл оқиғаны болардан бірнеше жыл бұрын түсінде көрген еді. Меккені <Алла оның даңқын арттыра берсін> жаулау жайлы жағымды хабар мына [аятқа] сай: <Пайғамбарына Алла хақ түрде, нағыз шындық түсін көрсетті>103. Сондай-ақ (алдын ала) құдайдың айқын сөзі пайғамбарлардың, сұлтанының (Алланың сәлемі оған болғай) жүрегінде берік орныққан". Бұл сый - мемлекеттің маңызды істері мен патшалықтың мүдделеріне орай [Алланың] жердегі билеушілері болып табылатын хазірет Сахибқыран сынды сұлтандардың сұлтаны, ұлы патшалар мен хандарға беріледі.

Сол кездерде сондай бір қиын іс туды, жаудың күші басым қосынына аз әскермен қарсы тұру керек еді. Бір күні [Сахибқыран] тал түсте ой үстінде отырып, мызғып кетті. Сонда ол түс көреді. «Қуана бер, Алла тағала саған көмек жіберді, жеңіс сенікі!», - деген дауысты анық естіді. Ояна салған сәтте, өз күмәнінен арылу үшін ірі андардан: «Біреулерің қазір бір нәрсе деп айтқан жоқсыңдар ма?» - деп сұрады. Барлығы бірдей: "Жоқ", - деп жауап берді. Ол сол дауыстың көктен соққан самал әкелген тәңір аяны екенін ұқты. Құдіретті билеушінің қолдауымен оның сенімі арта түсті. Қанаттана, сенімі нығая түскен ол әмір Хұсейінге келді де болған жайды баяндады. Бұл хабардан соң барлығы да өз жеңістеріне және Алланың қолдауына сенімдері күшейе түсті. Қарауындағылардың және мырзаның алабұртқан жүрек қауызы бұл хабардан соң таңғы ескен самалдан ашылған раушандай гүл жарды. Өлең:

Патша іштей қосынның жайын ойлап күйген-ді,

Қуанғаннан жүрегі керемет бір күйге енді.

"ЗАФАР НАМЕДЕН" ҮЗІНДІ.

ӘМІР ХҮСІЙШ МЕН ӘМІР ТЕМІРДЩ ЖЕТЕ ӘСКЕРЛЕРІМЕН

ШАЙҚАСЫ ЖӘНЕ ОЛАРДЫҢ ЖЕҢІСІ ТУРАЛЫ

Әмір Хұсейін және хазірет Сахибқыран құдіреті күшті Алла тағалаға сиынып, шүкірлік етіп, шаттық сезіммен барлық сақтықты ескере отырып, аттарына қонды. Әскердің екі қанатын тәртіпке келтірді. Әмір Хұсейін оң қанатты басқарып [әскердің] жеңімпаз жалауын көтерді. Ал хазірет Сахибқыран ұрыс кезінде әдетте шайқастың шешуші күші болғандықтан ол сол қанатты ортаға бейімдеп әрекет етті. Осылайша сап түзеген олар ұрысқа шықты.

Жау әскері Тасарығында қос тіккен еді. Олар да дәл осылай екі қанатқа бөлініп сап түзеді. Сол қанатта Илияс қожа ханның өзі және әмір Хамид, ал оң қанатта Тоқ Темір мен әмір Бекжак көрік беріп тұрды. Екі жақ әскерлері бір-біріне қарсы бет түзеді:

Жердің асты күркіреп, жердің үсті дүркіреп,

Кек аспанды кәдімгі кек найзалар тұр тіреп.

Ақырзаман келгендей тірі пенде шырқырап,

Құлағыңды тұндырар арғымақтар шұрқырап.

Әскер үні бұрғыдай құлағыңды үңгілер,

Батыр қолда ойнайды жай оғындай сүңгілер.

Айбынды батырлар айқайы мен дабылынан көк күмбезі күркіреді. Екі жақтың әскерінің кезіккен жері Қаба Матин деген мекен еді. Жаудың маңдай алдындағы әскері алғашқыда өздерінің көптігіне, басымдылықтарына сеніп, менменсіген қалың қол аттарын ұрыс алаңына қарай жарыстыра хазірет Сахибқыранға қарсы шықты. Хазірет Сахибқыран бейне өзінің мемлекетінің ірге тасы іспеттес мығым әскерлерін орталыққа бұрып орналастыра отырып, аяғын жеңімпаз үзеңгіге тіреп, епті де қарулы қолдары садақты қолға алып, сол жақты "әліп", оң жақты "дал" жасап жебе тартып жатты:

Нун мен далдай оғы оның бір кездері бүгілді,

Әліптей боп шаншылып, атып ұрды зұлымды.

Жауынгерлер өздерінің әміршісі сияқты бейне айдың айналасындағы жұлдыздай боп жамырап қарсы жаққа жебені жаудырды. Өткір жебе қанға бояла батырларға мына [аятты] баяндағандай <...оларды шайтандарды атқылайтын еттік>104 және олардың халі: <Сонан соң ханға тәжім еткендей, олардың алдына бас иді> секілді. Жау әскерінің ерлері оқтай атылып жер қауып жатты, көктен желдей есіп келе жатып жерге нөсерше құйылды. Кейбірі өмір нәрімен арпалыса қоштасса, кейбірі жебенің ауыр жарақатынан жерге сұлай құлады. Өлең:

Кек отынан тұтанған намысқа бай ерлердің,

Қан боп аққан ерлігін армансыз - ақ жер көрді.

Ұрыста өлгендердің арасында даңқы асқан адамдардан бахрин105 тайпасының Думаса бар еді, ол кек теңізінде адамдарды жұтып жіберетін жайындай, ал ұрыс орманында пілге шабатын арыстан іспетті ер еді. Сол сияқты хан алдында мәртебелі батырлардың бірі Чанпу және Тоқ Темір баһадүр, Бекжактың бауыры Беки, Даулатшаһ және басқа екі ханзада да ерлікпен қаза тапқан болатын. Олар әскердің нағыз күш алар тіректері - еді, өлең:

Тұяқтарға тапталып қыршын жас та, кәрі де,

Қарсы шауып ажалға елді бәрі, бәрі де!

Екі жақтың қолы бір сәтте араласып, тіресе шайқасты. Ұрыс алаңына көк аспан шайқасып жатқан қарсыластардың қасіретті де қайғылы жағдайына мыңдаған қанды көз жасын көл етті.

Қанға бөккен даланы өлім билеп-төстепті,

Асқар таудай айбатты әр кеудеден бас кетті.

Тозақ үні кәдімгі құлағына толады,

"Қаптап шықты қызғалдақ" деп ойлауға болады.

Жауынгерлердің шабуылы үдеп, ұрыс теңізінде дауыл күшейген кезде, ғайыптан берген <Барлық мадақ - Аллаға лайық... Бізге еткен уәдесін ол жүзеге асырды>106 уәде, шынға айналды және осы аятқа сай Сахибқыран жауынгерлеріне Алла тағаланың қолдауы айбынды күш берді. Ал сансыз көп жау әскері күркіреген қаһарларынан айырылып, шөлге жауған нөсердей жан-жаққа бытырап сіңіп кетті. Олар үшін мына аят сөзі дәл келер еді. <...көптігіне масаттанып кеттіңдер. Бірақ көптік сендерге қылдай пайда келтірмеді. Кең дүниелерің тарылып кетті. Сонан соң шегіне қаштыңдар>107. <...кейін шегінбеңдер.

Әйтпесе, (екі дүниеде де) азап тартып қаласыңдар>108. Сондай үлкен қол сырт қарағанда жаңбыр тамшысын немесе қалың ағаш жапырағын елестетер еді, енді міне, жапырақ тәрізді немесе көктемгі нөсердей сиреп быт-шыт болды. <Мұндай зор көмек - өзі құдіретті әрі данышпан Алла тарапынан ғана жасалады>109 екені сөзсіз. Илияс қожа хан, әмір Бекжак, Ескендір оғлан, әмір Хамид және Жүсіп қожа тұтқынға алынды. Түркі елінің табиғатында ханға құрмет көрсету салты берік қалыптасқан еді. Ханды тұтқынға түсірген бір топ жауынгерлер оны танып, өздерінің басшыларына айтпастан, Бекжак әмір екеуіне ат беріп, босатып жібереді. Қалғандары тұтқындық тұзағында қала береді.

Сол түнде хазірет Сахибқыран түнгі қарқынмен Бам110 (Ям) өзеніне жетеді. Ол мұнда жау жолын кесіп өтіп, тағы да үлкен соққы береді және олардың көпшілігін осында жер жастандырады. Өлең:

Қанға бөккен бұлақтар шымқай қызыл шараптай,

Жанында оның түк емес інжу - лағыл, далап та!

Әмір Жаку мен әмір Сайфаддин бұйрық бойынша Самарқанға бет алды. Бұл даңқты жеңіс ұлу жылында, яғни 765 жылы (1363- 1364 ж.ж.) болған еді. Хазірет Сахибқыран өзінің көздеген мақсатына жеткенше тыным алмады. Ол әмір Хұсейін мен Шир Баһраммен кеңес өткізді де жауды қуалай түсіп, алға қарай шабуылға шықты. Ходжент өзенінен өтіп Ташкентте қос тікті. Осы жерде бірнеше күнге оның бақытты жүзін суық көзден сақтау үшін сырқат өз бояуын жақты, бұл да болса Алланың шарапаты секілді еді. Өлең:

Сұқтанбасын біреулер, сол қасірет, сол қайғы,

Көз тиеді сұқтанса, көз тиген жан оңбайды –

деп өлең жолдарында айтылғандай, хазірет Сахибқыран да өмір Хұсейін де кенеттен науқастанып қалады. Алланың шексіз рақымының арқасында шипа тауып, жазылып кетті. <Муминдерге рақымы, шипасы бар Құранды түсіреміз>111, деген Құран аятында.

Олжай Туркан бақытты да, сау-саламат Гармсир жақтан келіп жетті:

Сүлейменге112 қайта оралды қайтіп уақыт Бәлқис113.

Хазірет Сахибқыран кері қайтуды ұйғарды да Ходжент өзенінен кері өтті. Мұнда ол "жырға" жасауды ұйғарды. Жырға дегеніміз, аң аулаудың бір түрі, яғни қиқуға сала қаумалай қоршап ұстау. Әмір Хұсейін де бұл шешімге қосылды. Олар Дизақ Бұлбұл өлкесінде аң аулап, "жырға" құрды. Олар екі жақтан шығып Ақарда қосылды. Осында шатыр тігіп, біраз күн көңіл көтеріп сергіді.

Мұршаң болса, бас тартпа! Көтерген жөн көңілді.

Әрі қарай аман-есен Самарқан қаласына келеді. Бұл жаннат аймақтың тұрғындары, [Сахибқыранды] үлкен-кіші болып салтанатты түрде қарсы алды. Уақыттың көп зиянын көрген халайық Сахибқыран рақымынан жандарына шипа тауып жатты.

"ЗАФАР НАМЕДЕН" ҮЗІНДІ.

ӘМІР ХҰСЕЙІН МЕН САХИБҚЫРАННЫҢ

ҚАБЫЛШАҺ ОҒЛАНДЫ ХАН САЙЛАУ ЖӨНІНДЕ ШАҚЫРҒАН

ҚҰРЫЛТАЙЫ ТУРАЛЫ

Мәуреннаһр мемлекеті мен Түркістан және оған қарасты ауыл - аймақтар жете билігінен құтылған соң жоғары биліктегі ірі қожалар мен әмірлер және нояндар мемлекет пен бір-бірінің бұйрығына мойынсұнбай өзара қырқыса бастады. Өйткені әрқайсысы өз тайпасының көптігіне арқа сүйеп өзгеге бас игісі келмеді. Әр елдің ауыз бірлігі, ынтымағы болмаса және бір басшыға бағынбаса мемлекетті күйретуге әкелері сөзсіз. Алланың үкімі бойынша көпшіліктің қорғаны - ынтымақ. Олай болмаса батпаққа түсері анық әрі ел басшысы болмайынша мемлекетте тәртіп те, алға басу да болмақ емес.

Билеушісіз бұл жаһан бассыз қалған сұлтандай,

Бассыз қалған сұлтаның шіріп түскен ұлтандай.

Осыны көріп, білген әмір Хұсейін мен хазірет Сахибқыран Шағатай хан ұрпақтарының бірін хан тағына отырғызуды жөн деп тапты. Осы шешімді іске асыру үшін олар 765 (1365-1364) жылы барлық нояндар мен әмірлерді жиып құрылтай шақырды. Онда хан сайлау және хандықтың маңызды істері жайында сөз қозғады. Сондай-ақ олар бір ауыздан Дуржи ибн Илжикдай ибн Давахан ұлы Қабылшаһ оғланды хан сайлауға, тағдыр тәлкегінен Хисарға барып дәуріштік шекпенін киіп, кедейлік ұран салған кейпінен шығарып бақыт бойына хандық биік шендік шапан кигізілді әрі оның құрметіне той жасалды. Өлең:

Таңғажайып той болды,

Таң қалдырған ғаламды.

Алтын, күміс, асыл тас,

Безендірді алаңды.

Ел боп жиылып ақ киізге отырғызып, оны бір ауыздан хам көтерді. Түркі салтымен таққа отырғызып, салтанатпен тәж кигізді

Менменсінген мырзалар шырыштай боп киініп, Тағзым етті тізерлеп, тоғыз мәрте иіліп.

Әмір Хайдар Андхуди тұтқында еді, осы күні оны Зинда Чашмның қолына берді. Ол сол түнде оның жұмысын бітірді, болмыс тағы өмір билеушісінен айырылды. Өлең:

Әр нәрсенің шегі бар, шектен шыға алмайсың,

Қысқа болса, көрпеңді неменеге жалғайсың?

Бұл аймақ ежелден хазірет Сахибқыранның және оның мәртебелі ата-бабаларының билігінде еді. Оның патшалық жомарттығы патшалық нағыз мінезіне сай әмір Хұсейін құрметіне той өткізді. Хазірет қызметшілері сондай тамаша той жасады. Тіпті оны көрген небір өнерпаздар әнмен айшықтап жатты. Осы тойды көрген Шолпан - сазгер де шаттана әнге басты. Өлең:

Неғылған той, неткен той! Гүл бөленген бақыт па?

Қызыр өзі қырмызы бал шараптан татып па?

Ағыл-тегіл дастарқан, сый дегенің көл-көсір,

Ақсүйектер зиялы, қара тобыр өңгесі.

Ешкімнің де бұл тойда кеткен емес есесі,

Әр адамның қолында сый-құрметтің кесесі.

Патша [Сахибқыран] мейірлене барлығына сый-сияпат көрсетті. Ал әмір Хұсейінге ол мәртебесіне сай лайықты сый-сияпат жасады. Өлең:

Арғымақ пен алдаспан, дулыға мен қос белдік,

Неше түрлі сыйменен ырза қылды әскерді.





Өйткені әмір Хамид пен хазірет Сахибқыранның әкелерінің арасында ежелден келе жатқан жақын достық қарым-қатынас бар еді. Мәтелде <Аталардың достығы пайғамбарлардың туыстығымен тең> деп көрсетеді. Осы мереке Сахибқыран Олжайту Апардимен өмір Хамид пен Ескендір оғланды тұтқыннан босату жөнінде кеңесті. Өмірдің сан қилы сынынан сүрінбей өткен әмір [Олжайту Апардиге] жұрт басына іс түскенде түйінін шешу үшін барып ақылдасатын. [Оның кеңесімен Сахибқыран] Хұсейіннен екі өмірдің өмірін сақтап қалуды өтінді. Әмір Хұсейіннің өз ойы мұнымен келісе қоймаса да:

Кейін бекер өкініп, бармағыңды тістеме,

Дұшпаныңды шауып қал саған қастық істеген.

Демекші, мәртебелі патшаның көңілі үшін оның өтінішін орындауға келісті. Осының бәріне қарамастан оларға мына [аятта] айтылатын: <Әр кездің үкімі болады>114 "Жазмыштан озмыш жоқ" деген оларға еш нәрсе көмек жасай алмады. Әмір Хұсейін өзінің Сали-Сарайдағы ежелгі қонысына кеткен кезде, Бақытты Сахибқыран әмір Дәуіт пен әмір Сайфаддинді жұмсап әмір Хамидті түрмеден босатып, құрметтеп алдына әкелуге әмір етті.

Әмір Хамид болса Баязид пен Иминнің қолында тұтқында еді. Бұл екеуі әлгі екі әмірдің төбесі көрінісімен [аятта] <Сендер жаман ойда болдыңдар>115 "Хамидті өлтіруге келе жатқан болар деп жорамалдап, бұрынырақ қимылдауға ұмтылып бірі шоқпарын, бірі семсерін жұмсап үлгерді". Осылайша азаптағы әмір Хамид таңдайына бостандықтың тәтті балының орнына өлім уының ашты дәмін татты [аят]: <Үкім шығарушы - Алла, оның әміріне ешкім қарсы тұра алмайды>116. Өлең:

Егер тағдыр бөгесе тіршіліктің өзенін,

Байлағаны ол оның өміріңнің өзегін.

Кім-кімнің де тағдырда кетер сөйтіп есесі,

Қызырың да көре алмас рақаттың кесесін!

Бұны естіген әмір Хұсейін былай деді: "Бұл жағдайда нөкер ісі ұлықтардан артық екен". Ол асығыс түрде елші жіберіп Ескендір оғланды алдырып, өлтірді.

Жебесінен Жазмыштың аман сақтар жоқ сауыт.

Осы қыста әмір Хұсейін де, хазірет Сахибқыран да, әрқайсысы өз ордаларында тыныш дем алды. Тіршілік өз ағымында үміт пен тілекке сәйкес өтіп жатты. Ал, үміт кесесі мөлдір достық пен бақыт шырынына толы болатын.

"ЗАФАР НАМЕДЕН" ҮЗІНДІ.

"БАЛШЫҚ СОҒЫСЫ ТУРАЛЫ ӘҢГІМЕ ЖӘНЕ

ОНЫҢ ЕРЕКШЕЛІКТЕРІНІҢ СИПАТТАМАСЫ

Мына [аятқа] сай: <Тегінде сендерге ұнамайтын кей нәрсенің өздерің үшін пайдасы да бар>117 және өз армандарына жету үшін тіршілікте тауқымет тартқан, қиналған жұрттар, әрине Алланың хикметімен берекелі дастарқанның сүйінішті хабарын таң самалынан естіген еді. Өлең:

Ғашық жүрек досының сүттей аппақ шағында,

Тікенін де, гүлін де Барлығын да қабылдар.

Кей кездерде жамандықтың арты жақсылыққа айналып, бақыт мерейі үстем болып жатады. Кей сәтте тыныштықтың себебі бір сәтсіздік боп жатады. Өлең:

Қуысың да - беріктік, ал жұрт одан бейхабар,

Кермек дәмі қайғының бақыттан да байқалар.

Тұнжырасаң кей кезде көңіліңе бұлт қонып,

Құлып қой деп жүргенің шығады өзі кілт болып.

Осы тектес оқиғалар хазірет Сахибқыран әмірінде де кездеседі. Мәртебелі хазірет өз ордасында қыс мезгілін тыныштықта өткізіп, көктемге жеткен-ді. Батыр көктем өзінің жалауын желбіретіп, өсімдіктің жасыл киімді әскері бақ пен гүлзарларға аттанды.

Таңғы самал бұлаққа жасыл қолын келді алып,

Жатты сосын соғысқа дайындалып, қамданып.

Оққа айналды гүл - қауыз, раушандар - қалқанға,

Гүл тікені - жебеге, ал жауыңды талқанда!

Осы кезде жете әскерінің қайта шабуылға шыққаны жайлы хабар тарады.

Хазірет Сахибқыран әскерін жинай бастады және әмір Хұсейінге адам жіберді. Әмір Хұсейін Болат Буға мен Зинда Чашм және Мұхаммед қожа Апарди мен Мәлік баһадүрге өз қолдарымен тез арада сайланып Сахибқыран әскеріне қосылуды бұйырды. Барлығы бірігіп шабуыл жасау мақсатымен жауға қарай әрекет етті. Олардың қолы қаһарлана көк аспандай зәрін шаша, жұлдыздай зымырап жауға қарай алға жылжыды. Ақыры мекеніне жеткен соң ат - көліктің жағдайына орай осында бірнеше күн аялдады. Бұл жерден қозғалғаннан кейін тек Ходжент өзенінен өтіп бірақ тоқтады.

Әмір Хұсейін үлкен қол жиып, олардың соңынан шықты. Ол өз қолымен бірге өзен жағалауына жеткенде, қарсы жақтың әскерінің алғы легі де көрініп қалған еді. Хазірет Сахибқыран Чинас118 пен Ташкент аралығындағы өзен жағасына өз қосын орналастырды. Әскерлеріне сақ болып, мықтап бекінуді бұйырды. Әмір Хұсейін арттағы барлық әскерлерімен Сейхун өзенінен өтіп өздеріне тиісті, белгілі орындарға шатыр тікті. Арғы жақтан жау әскерлері де Канд-и Бадам өзеніне жете тоқтады.

Әмір Хұсейін мен хазірет Сахибқыран орындарынан қозғалып, жолға шықты. Екі жақтың шолғыншылары бірін-бірі көрген кезде әскерлері де сап түзей бастады. Оң жақ қанатта әмір Хұсейіннің көкке өрлеген жалауы желбіреді, оның соңында Тиланжи арлат орналасқан еді. Оның алғы шебінде Олжайту Апарди, Шир Баһрам, Болат Бұға, Фархад Апарди, Мәлік баһадүр сынды ерен баһадүрлер болатын. Сол қанатта әлемнің жаны, шайқастың жүрегі болған құдіретті хазірет Сахибқыран қолы жарты ай секілдене орналасты. Ол, әмір Сары Бұғаны қыпшақ тайпасымен алғы қатарға бөліп, ал алғы сапқа Темір қожа оғланды қойды. Әмір Жаку, әмір Сайфаддин, әмір Мұрат барлас, Аббас баһадүрді және де басқа ер жүрек жауынгерлерімен бірге ортада ұстады. Осындай тәртіппен орналасқан, жау қолынан әлдеқайда басым, қаһарлы әскер алға шықты. Бірақ мына [аятта айтылғандай] көрсетілгендей: <Хунайн күнінде Жаратқан хақ сендерге жар болды. Сол кезде, сендер сандарыңның көптігіне масаттанып кеттіңдер>"119, олар күтпеген жазатайымнан сақтана алмады. Каба Матин шайқасындағы жете әскеріндей бұлар да санының көптігіне қарамастан жеңіліс тапты. Себебі жау қулыққа басып, қасиетті тас "сәнг-и жада"120 құдіретіне сүйенді. Оның ғажайыптары Жаратушының құдіретінде еді.

Жеңетіндей күш жоқ-ты қосынында Жетенің,

Қайырмақшы болды жау сиқыр тастан өтемін.

Дуға оқыды және де "жада" тасқа табынып,

Қара бұлт пен найзағай шыға келді шабынып.

Дүркіреді долы бұлт, күркіреді қара аспан,

Дүниені от басты бір-бірімен таласқан.

Күн жарқырап шығып, Егіздер шоқ жұлдызы шоғырында тұрса да, кенет бұлттың қара сауытты әскері күннің көзін көлегеледі. Өлең:

Бұл құдірет бір ғана Сүлейменге121 жарасқан,

Жарқ - жұрқ етті найзағай, күркіреді қара аспан.

Жасын оты жалт-жұлт етіп тағдырдың жасырын мекенінен шығып көкті тіліп жатты. Күн күркіреп, көк күмбезі әп-сәтте жаңғырығып кетті. Найзағай оғы жан-жаққа атылып жатты. Жаңбыр жебесі де көктен жерге шашылып жатты. Қара бұлттың көз жасының төгілгені соншалық, жерде сел болып ақты. Бұл күндері тағдырдың бүлік пен дауға ынтық сезімі қайта оянды. Өлең:

Естігендей Нұхтың сөзін, пайғамбардың дұғасын,

Топан басты әлемнің бүркегендей күнәсын.

Жаңбырдан сел қаптағаны соншалық, жерді [мүйізімен] көтеріп тұрған өгіз суда балықша жүзді [дерліктей]. Майдан аттары балшыққа батып, қарнымен жер сызды. Судың зәрі аттардың сүйегінен өтіп, тұла бойын тітіретіп, дірілдетті. Құстың қанаты қайырылып, тұмсығы сынып жатты. Жаңбыр өткен киімдер мен қару-жарақтың ауырлағаны сонша, тіпті атпен де, жаяу да алға жылжу мүмкін болмады. Осыған қарамастан шектен тыс күш-жігер жұмсау мен ерліктерінің арқасында жауынгерлер шабуылға шықты. Жау әскері бір орнынан тапжылмастан бастарына киіз жамылып, мүмкіндігінше қару-жарақтарын жаңбырдан қорғаған еді. Жауынгерлер оларға жақындағанда бастарындағы киіздерін лақтырып тастап, тың аттарына мініп, су тимеген қару-жарақпен ұрысқа кірісті. Өлең:

Ұрандаған, шулаған теке-тірес қосындар,

Тұла бойың тітірер үнге құлақ тосыңдар.

Тұра алмайды батырлар кернейлетпей, тырс етпей,

Аспан өзі қозғалып кететіндей бір сәтке.

Астан-кестен дүние, тарылады тынысың,

Ажал оқ боп қиратар тіршіліктің шынысын.

Тандырады есіңнен қияметтің әсері,

Арыстанның айқайы, қалың оқтың нөсері.

Бас жарылып, көз шыққан - адам үшін зор апат,

Жапырылған үңгірдей пайда болар жарақат.

Зымыраған жебелер тиген тусын тесе өткен,

Тарылғанда тынысың, өртенеді қос өкпең.

Хазірет Сахибқыран Алланың қолдауымен сол қанаттан соққы беріп, Әмір Хамидтің бауыры Шанкум ноян басқарған жаудың оң қанатын талқандады. Мұны көрген Илияс қожа хан аттың басын кері бұрды. Бірақ тағдырдың әділетсіздігіне шара бар ма? Жаудың сол қанаттағы ерекше бөлімі, Шир-и-әввал мен Қажы бек бастаған қолы әскердің оң қанатын талқан етті. Тиланжи мен Зинда Чашмды соңынан қуа оларды әмір Хұсейін әскеріне дейін тықсырды. Бұл қанат ауыр соққыға шыдамай, қашуға айналды. Шир Бахрам мен Болат Бұға табан тіреп тапжылмастан ерлікпен күресті. Қажы бек соққымен оң қанатты бұзып өткенін көрген Фархад пен Бек Темір аңырып тоқтап қалды. Ана жақтан әмір Шамсаддин ауыр қолмен ызғар шашып, ерлік көрсетті. Хазірет Сахибқыранның намыс оты жарқылдап, Алланың қолдауымен айбаттана шайқасып жатты. Өлең:

Сілтегенде бұл батыр, семсерінің жарқылы,

Сойып жатқан секілді күн сәулесі арқылы.

Арыстандай айбатты мұндай мықты қайда бар,

Дулығасы - темірден, ал астында - айдаһар.

Ол он жеті қосынмен ұрандата айғайлап, олардың табандылық қырманына шабуыл ызғарымен от жаудырды. Әмір Шамсаддин хазіреттің шабуылынан үрейленіп шайқас алаңын тастай қашты. Өлең:

Әрлі-берлі ойқастап, бұзып-жарып өтеді,

Аяғынан тік тұрған тәлтіректеп кетеді.

Сахибқыран жеңісінен әмір Хұсейіннің үміті қайта оянып, әскерін топтап қайта ұрысқа кірді.

Шах басынан осылай талай жеңіс өткерді, Сол жеңістер әскерге жігер берді, от берді.

Хазірет Сахибқыран өз нөкері Табан баһадүрді әмір Хұсейінге жұмсап былай деді: "Қазіргі сәтте дұрыс шешім сол, егерде әмір қолымен бізге келіп қосылып, тізе қоса отырып күрессек, жауда бізге қарсыласар күш қалған жоқ". Сахибқыранның бағының күшінен әмір Хұсейіннің басынан бак жұлдызы тая бастағандай еді. Сахибқыранның бақыт биігінен оның билік күні бақытсыз түнге айналғандай. Мына [аятта]: <Қай қауым болсын, өз жағдайын өзі өзгертпесе, олардың жағдайын Алла өзгертпейді>122. Оның келбеті бұл күндері өзгерген еді. Ол жарамсыз қимылдармен, ұнамсыз әрекеттер жасай бастады.

Тбан баһадүр оған келіп, хазіреттің сәлемін жеткізген кезде, оны балағаттап соғып кеп жібергенде сұлатып түсіреді. Сахибқыран оған тағы да Мәлік пен Хамдиді жұмсады. Олар әмір Хұсейіннің өз баһадүрлері еді. Оларға: "Ол оңтайлы сәтті қолдан шығарып алмас үшін міндетті түрде келуі тиіс.", - дейді. Бұл сөздерді естіген әмір Хұсейін ашуға мініп, жаушыны ұрып, балағаттап: "Мен қашып кеткендей неге қайта-қайта шақырады. Егер сендер жеңіп жатсаңдар, дұшпан менің кегімнен аман қалады деп ойламасын", - дейді.

Мәлік пен Хамди баһадүрлер ренжіп, хазірет Сахибқыранның жанына қайта оралып былай деді: "Енді қайтып ол пақырдың ісіне сене бермеңіз, Сіз енді бұл іске онша күш салмаңыз". Сахибқыран олардың айтқандарына қарсы шықпады және өз ойынан бас тартты. Екі жақтың қол қанаттары да өздеріне қарсы келген жаудың оң қанатын ысырып тастаған еді. Енді ұрыс шебіне жеткен екі жақ әскерлері де тоқтады.

Жауынгерлер жау жүрек, тұрар жерде тұрысты,

Күн ұяға қонғанда аяқтады ұрысты.

Қандай тәтті тыныштық ұлы айқастан кейінгі,

Содан кейін жатты олар сәске түске дейін бір.

Осы түнде әмір Хұсейін хазірет Сахибқыранға бірнеше рет өтініп кісі жіберіп, кешірім сұрады. Бірақ Хұсейіннің орынсыз әрекеттерінен көңілі қалған хазірет оның өтінішіне үн қата қоймады. Осылайша оның өтініші қабылданбады. Өлең:

Ұлы сұлтан Күн патша ертеңіне ертесін,

Көтеріліп теңіздей, тау - тұлпарын ерттесін.

Екі жақтың әскері қайта бастап шуларын,

Бисутунның тауындай биіктетті туларын.

Тірілтердей өліні керней біткен сарнады,

Тыныштықты оятты оқ - жебенің орманы.

Жебе өзін өлімнің шын жолдасы санайды,

Ажал ашып аранын, жалмап жатты талайды.

Ұрыс сынынан өткен азулы ерлер бір-бірімен қоян-қолтық шайқасқа кіріскен сәтте, жете әскері жеңіліп қашуға мәжбүр болды. Ал хазірет әскерлері бейне бір жансыз тәнді қуған аруақтай соңдарына түсті. Олар бейне тағдыр қарғысын іске асырушыдай еді. Осы сәтте бөлініп қалып, адасып жүрген әмір Шамсаддиннің ту ұстаған қолы келіп жетті. Жауды ізімен қуып келе жатқан қол тізгінін кілт тартып, аттың басын бұларға қарай бұрды.

Қашып бара жатқан жау әскері қайта топтанып, аспан мен жерді сілкіндіре сол жерде бұларға қарсы шабуылға шықты. Өлең:

Қарасаң да қай жаққа өңшең жүйрік лап берген,

Шарт - шұрт еткен қылыштар бірін-бірі қақ бөлген.

Жарқылдатып семсерін ерлер әбден сайланды,

Оқ жауыннан қалқандар көк сауытқа айналды.

Тағдырдың жазуына амал бар ма, жеңіске бір сәт қалған кезде жеңілуге мәжбүр болды бұл әскер. Өлең:

Көк туралы үнемі айта алмайсың марапат,

Тыныштықты сүйсе де, жанға салар жарақат.

Сол шайқаста сасқалақтап бас сауғалай қашып жүрген көптеген әскер батпаққа батты. Сонымен, әлсіреген дұшпан қайта бас көтеріп, қолы жеңіске жетті және олардың діттеген мақсатына орай қастық семсерінің жүзінен он мыңдай адам қаза тапты [аят:] Әуелде, Тәңір жазған әмір екі болмайды>123. Бұл оқиға 766 (1365 жылғы, 22 мамырда) жылан жылы рамазан айында болған еді. Көпшіліктің пікіріне қарағанда, сол уақытта Сарышаян шоқжұлдызында жұлдызшылар айтатын зодиактық үштік жақындаудың сегізінші жақындауы болған, оны бөлініп жақындау деп атаған. Бұл әңгіме жердегі тірліктің аспан шырақтарының әрекетімен болып отыр дегенді дәлелдеу мақсатында келтіріліп отырған жоқ. <Барлық нәрсеге Алладан басқаның ықпалы жоқ>.

Әмірлер ол жерден қайта бұрылып Кешке жетті және әрқайсысы өз елін Жейһун (Әмудария) өзенінен өткізуге бел буды. Әмір Хұсейін үй мен елді судан өткізуді жөн деп хазірет Сахибқыранға айтты. Хазірет былай деп жауап қайырды: "Басқа әмірлер судан өтуге шешім қабылдады. Бірақ менің намысым өз аймағымды жауға тастап, дұшпанның табанына таптатып қоюға жібермейді. Сондықтан тағы да қол жинап жауларыммен шайқасуға бел буып отырмын". Әмір Хұсейін ол жерден Сали-Сарайға бет бұрып, көздеген жерге жеткен соң барлық ел-жұртын көшіріп судан өткізді әрі таулы-тасты соқпақтармен өтіп "Шибарту"124 мекеніне қоныстанды. Жете әскері жөнінде үнемі үзбей мәлімет алып отыру үшін хабаршылар тағайындады. Солардан шабуылға шығу туралы бір қауіптің сесі байқалса, Үндістан жағына өтіп бой тасалауды ойластырып қойды. Хазірет Сахибқыран, әмір Хұсейін Кештен аттанып кетісімен-ақ, қол жинауға кірісті. Парасат саясында он екі қосынды реттеп, Темір Қожа оғлан, Жаварчи және Аббас баһадүрді [он екі қосынның] жеті қосынмен әскердің маңдай алды ретінде Самарқанға жөнелтті. Ал Жаварчи болса ол жақта шарап ішуге салынды. Шарап оған әсер етті, арабша [өлеңде]:

Шарап самал желпісе, жұпар болып өзгерер,

Бірақ бетін сипаса, сасық ауа тез келер,

- деп айтылатынындай жамандық оты ішінде өрт болып, аузынан қара жалын болып шығып жатты. Дәуіт Қожа мен һиндушаһты пәленше деген кісі, яғни хазірет Сахибқыран сіздерді ұстап әмір Хұсейінге жіберу ойында бар, ал ол сіздерді көзді ашып-жұмғанша жоқ етеді, - деп қорқытты. Олардың үрейі ұшып, алды-артына қарамай, қашып барып дұшпанының қолтығына кірді. Олар Куланг жеріне жеткен кезде мұнда жете әскерінен Ұлық Тоқтемірдің ұлы Кепек Темір, Ширәввәл (Ширавал), Ангирчак, Қажы бек маңдай алды ретінде (салты) бойынша алғы шепке келіп жетті. Оларға жолбасшылық етіп, бұлар Темір қожа оғланға, Жаварчи және Аббасқа қарсы бағыттап жіберді. [Моғолдар] бытыратып, олардың одағының тас-талқанын шығарды.

Бұл жағдай хазірет Сахибқыранның құлағына жетіп, мемлекет ісінде едәуір кемшіліктер мен кедергілердің бар екенін сезіп, жанталастың пайдасыздығын түсінді. Арабша өлең:

Болсаң бәрін жөндемек, қолыңа бір қамшы алып,

Тағдырыңның өзінен қолдау керек соншалық.

Ол Амуие өзенінен етті. Балхқа жетіп хазірет ордасын тікті. Шілдің қиындай шашырап тоз-тоз болып кеткен ел мен әскерін жинады. Кепек хан жөне Илчи Бұға сұлдуз қолын да жинауға әмір берді. Тағы бір топ әскерді судың жағасына сақтық және осында болып жатқан барлық істерден құлағдар болып отыру үшін күзетке қойды. Темір қожа оғланды жіберген қателігі үшін жазалады. Содан кейін бақыт таңының шапағы атқанша шаттанып той-думанға кірісті.

Қолдан келсе егерде, дос болғайсың шаттықпен,

Шат бола біл, ей Қожа, біткенінше ақтық дем.

СҰЛТАН МАХМҰД ХАННЫҢ ТАШКЕНТТІ БИЛЕП ТҰРҒАН

УАҚЫТЫНДАҒЫ ОҚИҒАЛАР ЖӘНЕ ОНЫҢ КҮЙРЕУІ МЕН

ӨМІРІНІҢ СОҢҒЫ КҮНДЕРІ ЖАЙЫНДА ӘҢГІМЕ

Сұлтан Ахмет мырзамен татуласқанға шейін және Қаракөз бегімге үйленгенге дейін Сұлтан Махмұд хан Түркістанды басып алды. Түркістанды Сұлтан Ахмет мырзаның атынан билеп тұрған Түркістан әмірі Мұхаммед Мазид тарханды125 ұстап алып тұтқындады. Бейбітшілік, татулық орнатудың басты себепкері осы Мұхаммед Мазид тархан болатын. Себебі ол мырза Сұлтан Ахметтің нағашы126 ағасы еді. Хан Түркістанды алғанда Шаһибек хан оның қызметінде болатын. Бұдан бұрын айтылғандай, Чир (Жәр) соғысында көрсеткен қызметі үшін хан оған Түркістанды билеуді берген еді.

Қазақ хандары - Керей хан мен Жәнібек хан балалары [бір жағынан], Сұлтан Махмұд хан [екінші жағынан] арасында ежелден келе жатқан достық осының салдарынан дау-дамайға айналды. Себебі олар: "Шаһибек ханның біздің жауымыз екенін біле тұра оны Түркістанға неге әмір етіп тағайындайсың?" - деп наразылық білдірді. Сөйтіп осы керістің салдарынан Сұлтан Махмұд хан мен өзбек - қазақ арасында екі рет шайқас болды. Екеуінде де Сұлтан Махмұд хан жеңіліске ұшырады. Жеңіліске ұшырауына мына нәрсе себеп болды. Жүніс ханнан әрі беделді, әрі сенімді әмірлерге деген құрмет қалған еді. Ал Сұлтан Махмұдта да таққа мұрагер пенделер тәрізді "жақсының қолда барда қадірін білмейтін" әдет бар еді. Сондықтан ол кейбір бұзақы адамдарға жақсылық істесе, олар түзеліп кетеді деген жаңсақ пікірдің негізінде бірнеше бұзақы, арам пиғылды адамдарға қамқорлық жасап, тәрбиеледі.

Ал бұл арамзалар бұрынғы мәртебелі әмірлерге қашанда жамандық істеуге тырысатын. Осындай зиянды әрекеттер салдарынан хан мәртебелі әмірлердің ең таңдаулыларынан бесеуін өлтіріп, үй-ішін түгел құртып жіберді. Олардың орнына бес арамзаны алып тәрбиеледі. Сұлтан Махмұд хан мен өзбек - қазақ арасында [Шаһибек ханға] байланысты керіс басталып, ақыры соғыс болғанда осы бесеуі сардар болатын. Солардың кесірінен жеңіліске ұшыраған хан бес арыстың обалына қалып, бұрынғы абыройынан жұрдай болған еді.

Омар Шейх мырза1127 үйінің шатырынан құлап дүние салды. Бұл оқиға 899 (1493-1494) жылы болды. Бұл хабар Сұлтан Ахмет мырзаға жеткенде ол Әндіжан моғолдардың қолына өтіп кетер деген қауіппен әскер шығарды. Омар Шейх мырзаның әмірлері ерлік жасап, мырзаның он екі жасар ұлы Захираддин Мұхаммед Бабыр патшаны таққа отырғызып, Сұлтан Махмұд ханнан көмек сұрады.

Сұлтан Ахмет мырза Марғинан маңына жетіп, сырқаттанып қалды. Ол бейбіт жолмен татуласып қайта оралды, алайда хан орта жолда қайтыс болды. Бұл оқиға Омар Шейх мырза дүние салғаннан қырық күннен соң болған еді. Сұлтан Махмұд мырза Хисардан келіп, Самарқанда ағасының орнына таққа отырды. Ол алты ай патша болып, өз ажалынан фәни дүниеден өтті, таққа баласы Мырза Байсұңқар128 не болды.

Сұлтан Махмұд хан Самарқан тағынан дәмеленіп, Самарқанға беттеді. Байсұңқар мырза оған Камиай деген жерде қарсы тұрды. [Сұлтан Махмұд ханның] сол баяғы өзі қойған бес арамза өмірінің кесірінен жеңіске жете алмады. Бұл оқиға моғол мен Самарқан тұрғындары арасында әжептәуір әңгіме болып қалды. Хан Ташкентке қайтып оралды. Жаныңдағы арамза әмірлері ханға: "Самарқан пен Бұхараны Шаһибек ханға жаулап алуға көмектесіп, соңынан оны онда патша етіп, өзіміз Ташкентте тыныш отырайық", - деп кеңес берді. Хан оны құп алды. Әкем бұл пікірдің қате екенін қанша рет ескертсе де, хан оған құлақ аспады. Осылайша ол Шаһибек ханға көмектесіп, Самарқан мен Бұхараны алды. Бұл ұзақ әңгіме. Ол екінші кітапта Бабыр Падишах туралы айтылғанда баяндалады.

Сонымен, Шаһибек хан олардың көмегімен Самарқанда алып, толық өз билігін орнатты және әскер санын елу мыңға жеткізді, әрі қай жерде өзбек болса, оған келіп қосылып жатты. Ол енді ханды қудалауға тырысты. Хан өкініп, бармағын тістегенімен кеш еді. Себебі арамза бесеу оған опа қылмады.

Бұл кезде Сұлтан Ахмет хан, бұрын айтылғандай, Моғолстанда еді. Ханның үрейін естіп, оған [ағасына] көмекке шықты. Екі хан Шаһибек ханмен соғысып, жеңіліп, екеуі де тұтқынға түсті. Дегенмен, Шаһибек хан екі ханға құрмет көрсетіп, Моғолстанға аттандырды да жанындағы моғолдарын алып қалды, бұл оқиға екінші кітапта сипатталады. Сұлтан Махмұд хан мен Сұлтан Ахмет хан ағайынды екеуі Моғолстанға келді. Сұлтан Ахмет хан қайтыс болды, мұны Сұлтан Ахмет хан хақында әңгімелеген кезде айтамыз.

Ал Сұлтан Махмұд хан Моғолстанда бірнеше жыл қиыншылықпен өмір сүрді. Ең ақырында ол Шаһибек ханға жасаған бұрынғы жақсылықтарына арқаланып, одан өзіне жақсы қызмет дәметіп барды. Бірақ Шаһибек хан оған былай деді: "Мен саған бір рет мәрттік жасадым. Енді екінші рет мәрттік жасасам, оным патшалыққа обал болып, оның күйреуіне әкеп соғады". Содан ол Сұлтан Махмұд ханды үлкенді-кішілі бала-шағасымен Хожанд өзені жанында шаһид етіп, өзеннің иіріміне тастады. "Лаб-и дариа- йи Хожанд" -"Хожанд өзенінің жағасы" [сөзі] олардың [өлген жылы] хронограммасын білдіреді. Бұл жөнінде екінші кітапта толық баяндалатын болғасын, қысқа ғана айтып өттік.

СҰЛТАН АХМЕД ХАН ЖАЙЫНДА ӘҢГІМЕ

Жүніс ханның баласы Сұлтан Ахмет бұрын айтылғандай, Жүніс хан Ташкентке келген кезде, ол қаланы жек көретін бір топ моғолдармен бірге әкесінен қашып, Моғолстанда қалған еді. Оның Моғолстандағы тіршілік жағдайы және билік жүргізуі ұзақ әңгіме.

Қысқасы, оған Моғолстанда қалған моғолдарды тұтас билеу үшін он жылдай уақыт керек еді. Себебі ол жерде бірнеше тайпаның әмірлері бар-тын. Оның ішінде арлаттың129 ұлы әмірлері оған қарсы шықты. Ақырында араларында соғыс болып, арлаттың тұқымын құртты. Әмір Сұлтан Әлі Шорас (Чурас)130 әмір Есенбұға ханға қарсылық көрсеткеннен кейін ешбір ханнан қолдау таппаған болатын. Хан оны да өлтірді.

Осы кезеңде саны жағынан Моғолстандағы ең көп тайпа калучи (қалыш) тайпасы-тын. Олардың бір топ сардары бірігіп, бір түнде ханға шабуыл жасап маңайындағыларды өлтіріп, хан шатырына оқ атқан. Хан бірнеше жерден жарақаттанды. Ақырында олардың бірі шатырдың ішіне кіріп, ханды өлтірмек болды. Алайда хан қылышын қолға ала, оған қарсы шықты. Бірін-бірі жарақаттады, ол ақыры қашып құтылды.

Екінші рет тағы да бірнеше адам бірге аттан түсіп, хан шатырына кірмек болды. Осы сәтте ханның сенімді сардарларының бірі [Сүтемген баһадүр]131 келіп қалды. Әлгі топ оны көріп, қайта атқа қонып, алдынан шықты. Ол жалғыз еді. Сондықтан олар қашпай, соғыса бастады. Біраз уақыт шайқасып, Сүт емген баһадүрді өлтірді. Олар қайтадан хан шатырына келгенде, айқай-шу көбейіп, әр тараптан аттылы кісілер ханға қарай бет алды. Содан қалыштардың бұдан әрі қарсы тұруға шамасы келмей, қаша бастайды. Бұлардың [қалыштар] бәрі ханның жақындары - тын. Сондықтан бұған дейін ешкім оларға шүбә келтірмейтін. Олар ақырында қалмақтарға қашып кетті. Хан жарақатынан жазылған соң, оларды қайдан болса да іздестіріп тауып, екі жыл мерзім ішінде көздерін құртты. Содан соң ғана ханның жұмыстары толық өз қалпына түсті. Моғолстанда оған ешкім қарсы тұра алған жоқ. Бірнеше рет қалмақтарға жеңісті жорық жасап, олардың көбісіне ажал құшқызды. Екі рет Исан Тайшымен соғысып, екеуінде де жеңіске жетті. Бұдан былай қалмақтар одан қатты сескеніп, онымен есептесетін болды. Олар оны "Алашы хан" деп атады. Ал моғолша "алашы" - "өлтіруші", яғни "кісі өлтіруші хан" деген сөз. Ханды осы лақап атпен атай бастады. Қазіргі кезде моғолдар оны Сұлтан Ахмет хан десе, басқа тайпалар оны "Алаша" хан дейді. Мирхонд пен Хондамир Харави тарихында және басқа кітаптарда да "Алаша хан" деп жазылған.

Осы оқиғадан кейін ол өзбек - қазақтарға қарсы ұрыс салды. Оған мына нәрсе себеп болды. Сұлтан Махмұд хан істерін баяндаған кезде Сұлтан Махмұд хан екі рет өзбек -қазақтармен соғысып, жеңілгенін еске алғанбыз. Осы себептен Сұлтан Ахмет хан өзбек -қазақтарға үш рет шабуыл жасап, үш рет оларды талқандады. Олар мұның ағасы Сұлтан Махмұд ханға не істесе, бұл да солай өшін алды.

Моғолстанды өзіне толық қаратқандығы соншалық, оның шекарасынан қашықтығы жеті-сегіз айлық жолдан қалмақ, өзбек өтпейтін еді. Сұлтан Ахмет хан Моғолстан ісін тындырған соң, мырза Әбу Бәкірге назары ауып, Қашқарға бет алды. Бұл 905 (1499-1500) жыл - мен пақырдың дүниеге келген кезі болатын. Ол Қашқарға келген кезде мырза Әбу Бәкір Қашқар және Йанги Хисарды әскермен нығайтып әрі азық-түлікпен қамтамасыз етіп, өзі Жаркентке кетті. Мырза Әбу Бәкірдің әмірлері Қашқар қорғаны мен Йанги Хисарда ханмен бірнеше дүркін соғысты. Бұл ұзақ әңгіме, тоқ етері Сұлтан Ахмет хан Йанги Хисар қамалын үлкен қиындықпен алады. Қашқардың тұрғындары қорғанды тастап босып кетті. Сөйтіп Йанги Хисарды да, Қашқарды да басып алды. Қыс мерзімін сол жерде өткізді. Отбасын Моғолстаннан сонда алдырады, көшті Моғолстаннан Қашқарға бұрады. Қыстың аяғында Жаркентке мырза Әбу Бәкірді іздеп барды. Алайда мырза Әбу Бәкір қамалдан сыртқа шықпады. Сұлтан Ахмет хан қамал ішіне кіруді жөн көрмей, Жаркент тауларынан олжа алуға барып, мал мен олжасын алғасын, Жаркент пен Қашқарға бет алды.

Мырза Әбу Бәкір қалың қолмен Жаркенттен шығып тауда ханның жолын кесті. Кескілескен ұрыс болып, хан әскері жеңіліп қалды. Жеңілген хан Қашқарға келді. Ол жерде де қала алмай, одан әрі қашып, Моғолстанға тартты.

Осылай бір жыл өтті. Ол Шаһибек ханның Сұлтан Махмұд ханға қарсы шыққанын естіп, бауырлық көңілмен ағасына қолдау көрсету үшін жолға қамданды. Үлкен ұлы Мансұр ханға өзін ханмын деп атау хұқын беріп, өз орнына отырғызды. Екі ұлын: Сұлтан Сайд хан мен Бабажақ сұлтанды өзімен бірге Ташкентке ала кетті.

Екі хан [Сұлтан Махмұд хан мен Сұлтан Ахмет хан] Ташкентте кездесті. Осы уақыттағы оқиғалар жөнінде пікір алысты, бұл туралы екінші кітапта молырақ баяндалады. Оның ішінде Шаһибек ханға қарсы қалай күресу жайын ойласқан болатын. Ақырында хандар мен Шаһибек хан арасында Ахсида ұрыс болып, хандар жеңіліске ұшырады. Екеуі де тұтқынға түсті. Шаһибек хан бұрын өзіне көрсеткен қызметі үшін екі ханға Моғолстанға кетуге рұқсат етті. Сол жерде моғол ұлысы адамдарының көбісін жібермей алып қалды. Екі хан да Аксуға кетті. Олар қысты Ақсуда өткізді. Сұлтан Ахмет хан қатты ауырып, сал боп жатып қалды, емшілердің емінің дауасы болмады, 909 (1503-1504) жылы қыс айының соңында қайтыс болды. <Алла жанын жанатта қылсын!>

Сұлтан Ахмет хан өте діндар, мұсылман пейілді, шариғатшыл кісі болған. Сондықтан оның көптеген істері шариғат жолымен өз шешімін табатын еді. Әрі ол шариғат жолына кір келтірмеуді көздейтін. Сонымен қатар Сұлтан Ахмет хан қайратты, батыл әрі нағыз ер жүрек, ақылды, парасатты, сондай-ақ кішіпейіл кісі еді.

Дәруіш, ғалым, қайраткерлерге жан дүниесі жақын болатын. Көп уақытын дін жолын ұстауға жұмсайтын, бес уақыт намазын адамдардың арасында оқитын. Өте бауырмал болатын, мінез - құлық, жүріс-тұрыс, әділеттілігі жағынан өз заманында оған тең келер жан жоқ еді. Отыз тоғыз жасқа келгенде дүние салды, ол туралы толығырақ екінші кітапта айтылады.

МАНСҰР ХАН ЖАЙЫНДА ӘҢГІМЕ

<AЛЛA ОНЫҢ КҮНӘЛАРЫН КЕШІРСІН>

Мансұр хан - Сұлтан Ахмет ханның үлкен ұлы. Сұлтан Ахмет хан Ташкентке ағасы Сұлтан Махмұд ханның қызметіне жүріп кеткенде, оны өз жұртында хан ретінде орнына отырғызып кетті. Бұл 909 (1503-1504) жылы болатын, онда ол он алты жаста еді. Әкесі Сұлтан Ахмет хан осы кезде қайтыс болды. Сұлтан Махмұд хан Ақсуды тастап, Моғолстанға кетті. Мансұр хан Ақсуға қоныстанды. Әмір Жаппарберді132 екеуінің арасында дағдыға айналған мұрагерлік ұрыс - тартыс басталды. Сондықтан Мансұр хан Әмір Жаппарбердіні өлтіру жолдарын ойластырды. Әмір Жаппарберді жанын құтқару үшін мырза Әбу Бәкірге кісі жіберуді жөн көрді. Мырза Әбу Бәкірдің көптен бері құдайдан тілегені осы еді. Ол отыз мың әскермен Ақсуға бет алды. Әмір Жаппарберді мырза Әбу Бәкірдің алдынан қарсы алуға шықты. Мырза Әбу Бәкірдің алғы шептегі әскері соғысқа сақадай сай тұр еді.

Мансұр хан хабар жеткеннен кейін әскерін Ақсу қамалына бекініске қойып, өзі Бай-и Құсан жаққа бет түзеді. Әмір Жаппарберді [Әбу Бәкірді] риза ету үшін өзінің қоныстанған уәлаяты Уч133 қамалын берді, өзі Ақсуға онымен бірге кетті. Соғыспен Ақсу қамалын алды, Сұлтан Ахмет ханның, оның елінің жиырма бес жыл бойы тірнектеп жинаған тығулы қазынасы мен байлығына ие болды. Ақсу тұрғындарынан моғолдар мен раиаттарды (қара тобырларына) қосып, барлығын Қашқарға жіберді. Әмір Жаппарберді алдымен өз көшін (отбасыларын) жолға салды. Ол мырза Әбу Бәкірдің сеніміне кіру үшін, екіншіден, өзін құтқару жолы деп ойлап осылай істеді. Мырза Әбу Бәкір оған: "Сенің көшің кейінірек жолға шықсын",- деп айтқанда, ол: "Көш ең соңында қалып қойса, қиындыққа тап болар, мен көшті жіберем де, өзім біраз осында болып, істерді реттеймін. Әрі шеткері аймақты жақсылап тонап, әскеріңізді олжамен түгелдей қамтамасыз етемін. Сонан соң өзім әскермен бірге [сізге] қызмет етуге Қашқарға барамын", - деді. Әмір Жаппарбердінің бұл айласына Мырза Әбу Бәкір иланып, оның көшін Ақсудан Қашқарға алып келді. Он мың әскерін әмір Жаппарбердімен қалдырды. Сол аймақтағы қалған елді тонап, өздерімен алып келсін деп тапсырып, өзі Қашқарға кетті.

Әмір Жаппарберді Мырза Әбу Бәкірдің әскерін Бай-и Құсанға алып барып, сол аймақта бірнеше жорық жасап, бір үйір жылқыны алып Мырза Әбу Бәкір Қашқарға жетті - ау дегенде әскерден қашып кетті. Мырза Әбу Бәкірдің алданып әрі адасып қалған әскері дағдарып Қашқарға қайтып кетті. Әмір Жаппарберді Ақсу маңында қалды.

Бұл жағдайды естіп Мансұр хан қатты әбігерленді. Өзін дәрменсіз сезініп, әмір Жаппарбердіге қарсы шығу туралы ойына өкінді. Өйткені әмір Жаппарберді Мансұр ханның нағашысы еді. Оның әпкесі Сахиб Даулат бегімнен Мансұр хан туған. Сол уақытта Әмір Жаппарберді келе жатыр деген хабар жетті. Мансұр хан оған кісі жіберіп, кешірім сұрап, уәделер беріп оған әкесі Сұлтан Ахмет ханға көрсетілетін құрметтен де артық құрмет көрсетті. Кейін Әмір Жаппарберді Мансұр ханның қызметіне кіріскен соң оның ісі өрістей түсті.

Сол кездері ел ішінде тайпалар арасында әр тұстан жауластық бүрк ете түсетін. Ол мүмкіндігінше оларды татуластырып отырды. Ол оқиғалар айтарлықтай есте қалмағандықтан егжей-тегжейлі айтып жатпаймыз. Сол ұзақ хикаяның қысқасы, осындай жағдайда Моғолстанда Сұлтан Махмұд хан, Сұлтан Сайд хан және Сұлтан Халел сұлтан араларында қайшылық туды деген хабар жетті. Мансұр хан Моғолстанға барды. Онда немере ағасы Сұлтан Махмұд ханмен жүздесті. Ал ағасының мәжілісінде бауырлары (інілері) Сұлтан Сайд хан, Сұлтан Халел сұлтанды кездестірді. Олар Мансұр ханның інілері еді. Олар кеткен соң Сұлтан Махмұд хан Моғолстанда қала алмай, осындағы шаруасын да бітіре алмай Мәуреннаһрға бет түзеді, бұрын айтылып өткендей, сонда қайтыс болды.

Сұлтан Махмұд ханның уәлаятына қайтып кеткенін естіген Мансұр хан Моғолстандағы бауырларына келді. Ол келген кезде әлгі екі сұлтан қырғыздар және қалған моғолдармен Моғолстанда екен. Мансұр хан жеткенде Шарын, Шелек (Чарун, Чалак)134 деген жерде қатты соғыс болды. Соғыс Мансұр ханның жеңісімен аяқталды. Ағайынды екеуі уәлаятқа (ата қонысына) қашып кетті. Олар Әндіжанға жеткенде Әндіжан әкімі, Сұлтан Халелді өлтірді. Сұлтан Сайд хан <Кабулға қашты. Мұны екінші кітапта баяндаймыз және Сұлтан Сайд хан туралы еске алған кезде де тоқталатын боламыз>.

Мансұр хан Моғолстанда болған қырғыз және тағы басқа елді түгел Чалыш пен Тұрфан жаққа көшірді. Қырғыздар Моғолстандағы барлық бүліншілікті ушықтырушы болғандықтан [Мансұр хан] ретін тауып, айламен олардың көбін өлтірді. Қырғыздың үркердей қалған аз ғана тобы Моғолстанға қашты. Бұдан кейін қалмақтарға шабуыл жасап, көбіне жеңіске жетіп жүрді. Сөйтіп ханның істері толық өз қалпына түсіп, дегені орындалып тұрды. Алайда кейде бауырлары бас көтеріп, қарсылық көрсетіп тұратын. Солардың ішінде Имин Қожа сұлтан қарсы шықты. Екі рет [Мансұр хан] оның бүлігін кешіріп, оған ештеме демеді. Үшінші рет тағы да көтерілген кезде оны ұстап алып, Йарке Атекеге тапсырып, өлім жазасына кесті. Ол Имин Қожа сұлтанды бір жерге жасырып, ханға үкіміңіз орындалды деп алдады.

Бұл оқиғадан бір жыл өткен соң Бабажақ сұлтан да, Мансұр ханның бауыры бола тұра, одан қашып Бай-и Құсанға келді. Бай- и Құсан Мырза Әбу Бәкір және Әмір Жаппарберді ойранынан әлі де күйреген күйінде қалпына келтірілмеген еді. Бабажақ сұлтан осында келіп, егін салып, қирап қалған қамалды тұтас қалпына келтірді.

Мансұр хан Бабажақ сұлтанға қарсы шықты. Алдымен ол келіп татуласуға шақырды. Бабажақ сұлтан оған сене алмайтынын, өйткені туысы Имин Қожа сұлтанды дұшпанындай өлтіргеннен кейін сенімін жоғалтқанын айтты. Мансұр хан үнсіз қалды. Ол Имин Қожаны өлім жазасына кескен үкіміне өкінді. Сол сәтте Йарке Атеке өзінің үкімді жүзеге асырмағанын мойындады. Мансұр хан оған қайта-қайта алғыс айтып, оның мәртебесін жоғары көтерді. Имин Қожа сұлтанды Бабажақ [сұлтанға] жіберді. Бабажақ Мансұр ханға бас иді, сөйтіп олардың арасында татулық орнады.

Дәл осы кезде Сұлтан Сайд ханның Мырза Әбу Бәкірді жеңгені, Қашқардың азат етілгені туралы хабар келіп жетті. Бабажақ сұлтан Имин Қожа сұлтанды Сайд ханға жіберді. Бабажақ сұлтан мен Мансұр хан бір шешеден туған еді. Сұлтан Сайд хан ИминҚожаның келгеніне қатты қуанды, бұл оқиға туралы екінші кітапта баяндалады.

Мансұр хан Сұлтан Сайд ханнан қатты қауіптенетін еді. Себебі оның өзі Сұлтан Халелдің өліміне себепші болды. Ал Сұлтан Халел болса Сайд хан екеуі бір шешеден туған бауыр. Содан Сұлтан Сайд хан мен Мансұр хан арасында бітіспес араздық туған болатын. Мансұр хан сол үшін де Сайд хан өздерінің араларындағы ескі өшін [алмай қоймас] деп жүретін. Бірақ Сұлтан Сайд хан ағасы Мансұр ханның мұндай пиғылына қарамастан оған кісілер, елші жіберіп кездесуді талап етті. Бұл кездесу 912 (1506-1507) жылы Ақсу мен Құсан арасында өтті. Сұлтан Сайд хан ағасына мойынсұнып, оның атына хұтпа оқыды.

Сонымен бұл екі ағайын арасында шын таза туыстық қатынас орнықты. Соның арқасында екі ел арасында жиырма жыл берекелі тыныштық орнады. Осының дәлелі ретінде айтсақ, мысалы, бір кісі қытайдың Қамул қаласынан135 Әндіжанға дейін жалғыз өзі жүріп өтсе, жол азығы мен көлікке мұқтаждықты сезінбес еді, өйткені әр күні бір үйде түнеп қадірлі мейман бола алатын. Құдіретті хақ тағала бұл екі жақсы ағайыны о дүниеде қасиетті кісілер ортасынан орын беріп, жанын жанатта қылсын!

Аллаға сиынып Мұхаммед және оның даңқты ұрпақтары жолында шаһид болуға бел буып, Мансұр хан осы жиырма жыл ішінде бірнеше рет қалмақтар мен Қытайға ғазауат соғысын жүргізді. Бәрінде де жеңіспен оралды. Осындай ғазауат соғыстардың бірінде Әмір Жаппарберді және Қожа Тажаддин Мұхаммед те шәһид болды. Қожа Тажаддин Кусан қожаларынан Маулана Аршададдин ұрпағынан еді. Моғолдар Маулана Аршададдиннің арқасында ислам дінін қабылдады. Бұл жайында бұрын айтылды. Қожа Тажаддин Маулана Әлі Арран Тусиден <Алланың рахметі жаусын оған> оқыды һәм хазірет Қожа Насыраддин Ұбайдолла құзырында көп болған. Әрі оның ілтипатына көп бөленгенін мен Қожа Тажаддиннің өз аузынан естігем. Ол айтатын: "Бір күні хазірет ишанның алдында болғанымда ол күмәнді тамақ жеуден сақтану керек деді. Мәжілісте отырғандарға қарасам, барлығы да тақуа кісілер. Менен басқа сақ болардай ешкім жоқ еді.

Сол күннен бастап күмәнді тағамнан сақ болуға шешім қабылдадым. Мен сіздің дастарқаныңыздан тамақ жей алмағаныма кешірім сұраймын".

Бұдан Қожа Тажаддиннің тақуа және ұстамды адам екені көрінеді. Елу жыл бойы ол Сұлтан Ахмет ханның және Мансұр ханның қызметінде болған. Ханның барлығы оған құрмет көрсететін. Ол ешкімнен - хандар, сұлтандар, әскерлер мен әмірлер, раиаттар, диқандар, саудагерлерден садақа мен сый-сияпат қабылдамайтын. Қожа Тажаддин сауда және егін шаруашылығымен айналысатын. Осы жолда Сұбхана Алла тағала оған береке беріп, көп дүние жинаған. Хандар мен әмірлерге жыл сайын адамгершілік, қайырымдылық жасайтын. Пақырлар мен кедейлер, қара тобырлар мен кәсіпкерлер одан пайда көретін. Осы тұрғыдан ешкімнің оған өкпесі жоқ еді. Мемлекеттің барлық істері оның алдында шешімін табатын. Шынында да ол ұлы, жомарт, мәрт және құрметті кісі еді.

Ол Қытаймен болған ғазауат соғыстардың бірінде Мансұр ханның көз алдында дін үшін азап шегуші ретінде шейіт болған. <Алланың нұры жаусын оған>.

Қорытып айтқанда, Мансұр хан Қытайдағы ғазауат соғысынан босаған соң, өзбек -қазақпен Моғолстанның Ариш [Арыс] деген жерінде соғысып, жеңіліп қалды. Сопы мырза бекчик - Мансұр хан мемлекетінің тізгінін ұстаушылардың бірі қаза тапты. Сол шайқастан кейін хан Чалыш пен Турфаннан көп шыға қойған жоқ. Кейінірек Сұлтан Сайд хан қайтыс болғаннан соң Ақсуға екі рет жорық жасап еш нәрсеге қол жеткізе алмай кері қайтты. Бұл кезде оның жасы 60-қа таяған еді. 950 (1543-1544) жылы қайтыс болды. <Алланың оған нұры жаусын>.

Шағатай ұрпағынан шыққан хандардан Жүніс ханнан басқа ешкімде бұл жасқа жетпеген. 907 (1501-1502) жылы 16 жасында ол патша болды. Содан қырық үш жыл патшалық етті. Шағатай хандарының ішінде ешкім бұлай ұзақ билік жүргізген жоқ. Мұндай ұзақ ғұмыр мен мықты үкімет ешбір моғол хандарында кездескен емес. Оның әмірі басынан бастап, ақырына шейін берекелі болды. Әрі ол діни парызын уақтылы орындап отырды. Діни парызын орындап болған соң, ол барлық уақытын Құран оқумен өткізетін. Мен оның бір туыстарынан естігем: "Барлық уақытының бестен бір бөлігін патшалық істерге жұмсайтын, қалғанын құран оқып, намазға тұрып, Аллаға құлшылық етуге жұмсайтын". Уақытты ұтымды пайдалану патшалар арасында да, тариқат жолын ұстанушылар арасында да некен-саяқ, осының арқасында ол ұзақ ғұмыр кешті, өзі тұрпаттас адамдар бұған дейін ала алмаған дүние дәулетін тапты. <Алла тағала оның о дүниедегі тіршілігін де бұл дүниедегідей гүлдендірер деп үміт етеміз>. Тіршіліктің парқын білген, ақылы, парасаты мол кісі болды, мемлекетті басқару өнерін, әскерді ұйымдастыру, оған қолбасшылық жасау әдіс-тәсілдерін жақсы игерген-ді. Оның бойында патшалық сән-салтанатқа, хандық ұлықтыққа деген бейімділік жоқ еді. Керісінше, кішіпейіл, сән-салтанаттан аулақ, өзін басқа елден артық санамайтын. Сол уақытта Құранды жақсы оқитын хафиз (Құранды жатқа білуші - ауд.) және керемет қари (Құранды әр түрлі әуендік ережеге сай өте жағымды оқу, "қырат ету" - ауд.) болған. Сол өңірде Құранды одан артық ешкім білмейтін. Оны "итшыбын хафиз" деп атаған. Алайда ол сонымен қатар ұстамсыз, жеңілтек кісі болды. Ол туралы толығырақ айту - ұяттың пердесін түріп тастау болар...

Мансұр хан одан Құранды үйреніп жүрген. Бір оңаша қалғанда найбтарының бірі ханға: "Бұл "итшыбын хафиз" ұстаздыққа лайық емес, себебі ол өте ұстамсыз, оны жақында бір сиырмен ұстап алдық... сондықтан ханға ондай адамға шәкірт болудың қандай орайы бар?" - деді. Хан былай деп жауап берді: "Мен одан Құран үйреніп жүрмін. Одан жөнсіз нәрселерді үйреніп жүрген жоқпын". Мұны айтып отырған себебіміз - Мансұр хан өте діндар патша еді. Ол барлық шарапатты өмірін мұсылмандыққа сарп етті. Одан екі ұл қалды. Біріншісі - Шаһ хан, екіншісі Мұхаммед сұлтан. Бір қызы болған, оны Сұлтан Сайд хан өзінің ұлы Рашид сұлтанға алып берді, ол жайында екінші кітапта баяндалады.

МАНСҰР ХАННЫҢ ҰЛЫ ШАҺ ХАН ЖАЙЫНДА ӘҢГІМЕ

Мансұр хан <Алла оның қабірін жарық қылсын> өмірінің соңғы күндері үлкен ұлы Шаһ ханды патшалық таққа отырғызды да өзі оңаша ғұмыр кешуді қалады. Мансұр хан өлген соң, ол [Шаһ хан] толық дербестік алды. Бүгіндері 952 (1545-1546) жылы әкесінің орнына Тұрфан мен Чалышта хан болып отыр. Ол мемлекет басында отырып, әкесінің қызметшілеріне (мулазимдеріне) қиянат жасады, хандық істер мен ел басқару әдістерінде қисық жолды ұстанып, олқылық мінез көрсетті. Ол өзінің теріс мінез - құлықтарымен аты шыққанын естіген едім, мұның өзі жұртқа аян болатын. Оны сипаттап жазу біздің мақсатымыз емес.

Ол қадірменді әкесінің көзі тірісінде абыройдан жұрдай болып, әкесінің атына кір келтірді. Ол оған ойдағыдай ізет көрсете білмеді. Дұрыс перзент өз атына лайықты дүниемен жарылқайтын істер жасаған болар еді, бірақ бұл оның қолынан келмеді. Өйткені біздің шежірешілердің салты - ұрпақтардың шежіресін қалай болса дәл сол қалпында баяндап беру керек. Өйткені біз патшалардың тек жақсы әдеттерін ғана жазып, жөнсіз қылықтарын бүгіп қалмай, әлем жұрты туралы тарих сақталып қалуы үшін барлық оқиғаны түгел баяндап қалдыруға тиіспіз. Кейінгі ұрпақ өз ата-бабасын әріден (қайдан таралатынын) біліп қана қоймай, сонымен қатар, жақсы мінез бен ұнамсыз қылықтың қандай пайда - зиян әкелерін бағамдап отыратын болу керек. Бәлкім, бұл насихатты қабылдап, ізгі істерге кірісер, әрі кейін өзін Құран оқып еске алуы үшін тентек қылықтардан бойын аулақ ұстар.

CҰЛTAH АХМЕД ХАННЫҢ ҰЛЫ САЙД ХАН ЖАЙЫНДА

Сұлтан Ахмет ханның он сегіз ұлы болды, ішіндегі ең үлкені Мансұр хан еді, ол жайында жоғарыда айтып өттік. Одан кейінгісі Ескендір сұлтан. Әкесі қайтыс болған соң ол өз ажалынан өлді. Сонан соң Сұлтан Сайд хан. Қалған он бес ұлдың жайы туралы екінші кітапта баяндалады. Сұлтан Ахмед хан ағасы Сұлтан Махмұд ханға көмекке жүріп кеткенде Сұлтан Сайд хан он төрт жаста еді. Ол екі ұлын - Сұлтан Сайд хан мен Бабажақ сұлтанды өзімен бірге ала кетті. Хандар бірге болған кезде Сұлтан Сайд хан қадірменді әкесінің мейірімін және немере ағасының қамқорлығында бақытты өмір кешті. Осындай күндер Сұлтан Ахмет хан мен Сұлтан Махмұд хан Ақсида Шаһибек ханмен шайқасқанға дейін созылды, бұл шайқасты жазғанбыз. Сол соғыста бытырап қашқан сәтте Сұлтан Сайд ханның жамбас сүйегіне оқ тиеді. Сүйегінің бас жағы сынып, ол қозғала алмай жасырынып қалады.

Кейін шайқас аяқталған соң, жасырынған жерінен оны сол маңайдың тұрғындары тауып алып, қимылдатпай жатқызып қояды. Ол біраз күндерді артқа салып барып, сауыға бастады. Содан кейін оны Ахсидің әкімі Шейх Баязидке алып барады. Шейх Баязид пен оның бауыры Сұлтан Ахмет Танбал әмірі жайлы екінші кітапта айтылады. Шейх Баязид Сұлтан Сайд ханды тұтқынға алады. Келесі жылы орақ науқанында Шаһибек хан тағы да Ферғана уәлаятындағы Сұлтан Ахмет Танбалға жорық жасады. Сұлтан Ахмет Танбал және Шейх Баязид барлық бауырларымен Шаһибек ханның қолынан қаза тапты. Сөйтіп Ферғана уәлаяты Шаһибек ханның билігіне өтті.

Сұлтан Сайд хан Ахсиде Шейх Баязидтің қолында тұтқында болатын. Шаһибек ханның кісілері оны құтқарып, ханның [Шаһибек ханның] алдына алып барды. Ол Сұлтан Сайд ханды өз перзентіндей көріп, балаларына жасаған қамқорлығын оған да жасайды. Ол оны өзімен бірге Самарқанға алып кетеді. Одан шығып әскерімен бірге Хисарға апарды. Хұсрау шаһ136 Хисар, Құндыз, Бадахшан уәлаяттарын жаулап алғанда, Сұлтан Сайд хан Шаһибек ханмен бірге болды. [Шаһибек хан] бұл істі атқарғаннан кейін ол Самарқанға қайта оралып, ол жерден Хорезмге бет алды. Сайд хан сол уақытта одан қашып Моғолстанға кетті. Жолда Жетікентке аялдады. Жетікентте сол уақытта Сұлтан Махмұд хан отырған. Ол оның немере ағасы еді. Алайда Сұлтан Махмұд ханның мемлекет істерін басқарудағы жіберген ағаттықтарынан оның көңілі қалып, Моғолстандағы өз бауыры Сұлтан Халел сұлтанның жанына кетті. Ол қырғыздардың патшасы-тұғын. Төрт жыл Моғолстанда ағасымен қырғыздар арасында өмір сүрді. Осы төрт жыл ішінде Сұлтан Махмұд хан мен Мансұр ханның және осы екі ағайынды кісінің арасында көптеген оқиғалар болды. Осы оқиғалар ақыры Сұлтан Махмұд ханның немере бауырларымен келісе алмай Моғолстаннан кетуіне әкеп соқты. Шаһибек ханнан жақсылық дәметіп, сонда барды, бірақ ол оны Ходжентте шәһид етті, бұл жайында бұрынырақ айтқанбыз.

Сұлтан Махмұд хан Шаһибек ханның жанына кеткен кезде, бұл екі ағайынды - Сұлтан Сайд хан мен Сұлтан Халел хан Моғолстанда, қырғыздарда қалды. Сол уақытта Мансұр хан Моғолстандағы қырғыздарды бағындыру үшін Қалыш пен Тұрфаннан бауырларына қарсы әскер шығарды деген хабар жетті.

Сұлтан Сайд хан мен Сұлтан Халел екеуі барлық қырғыз - моғол елін жинап, "Чарун Чалак" мекенінде орналасып, дайындалды. Мансұр хан да әскерін жасақтап жетті. Кескілескен ауыр шайқас болды. Ақырында Сұлтан Сайд хан мен Сұлтан Халел жеңіліске ұшырады. Мансұр хан қырғыздарды көшіріп, Чалышқа алып кетті, бұл жөнінде Мансұр хан жайындағы әңгімеде айтылған еді. Сұлтан Халел сұлтан майдан даласынан қашып кетті де, аз ғана әскерімен Ферғана уәлаятына немере ағасы Сұлтан Махмұд ханның жанына баруға бет алды. Өйткені ол туыстық борышпен Шаһибек хан қадірлейтін шығар деп ойлады. Сөйтіп ол Ахсиге жетті. Алайда Сұлтан Халел сұлтанды Ферғана уәлаятының әкімі Шаһибек ханның немере ағасы Жәнібек сұлтан шәһид етті.

Ал Сұлтан Сайд хан жеңілгеннен кейін ол Моғолстанда қазақы салтпен тіршілік кешпек болды, бірақ қым-қуыт оқиғалардан соң Моғолстанда тұру мүмкін болмады. Ол жайында екінші кітапта айтылады. Әңгімені ұзаққа созбай, қайталамас үшін, қысқаша айтқанда Сұлтан Сайд хан да Әндіжанға кетуге мәжбүр болды. Бір себептермен ол жерден де қашып шығып, Кабулға Омар Шейх мырзаның ұлы Бабыр патшаның жанына кетті. Ол Сұлтан Сайд ханның жиен ағасы еді. Бабыр патша оны қатты қадірлеп, ізет көрсетті. Ол Кабулда үш жыл болды. Шаһибек ханды Шаһ Исмаил137 Мервте өлтірген соң, Бабыр патша Кабулдан Құндызға беттеді. Сұлтан Сайд хан да онымен бірге Құндызға кетті. Осы арада Сейіт Мұхаммед мырза ибн Мұхаммед Хайдар мырза (менің немере ағам) Әндіжанға басып кіріп, Жәнібек сұлтанды Әндіжаннан қуып шықты. Ол Ферғана уәлаятын да жаулап алды. Бабыр патшаға хабаршы жіберіп, болған оқиғаларды жеткізді. Бабыр патша Сұлтан Сайд ханды оның қарауында қызмет етіп жүрген бір топ моғол әмірлерімен Әндіжанға аттандырды. Сұлтан Сайд хан Әндіжанға жеткенде менің немере ағам Сейіт Мұхаммед мырза оны қарсы алды. Басып алған бар уәлаятты оған тапсырды. Хан оған шексіз алғыс айтып, моғолдардағы ежелгі салт бойынша ұрпақтан-ұрпаққа мұра болып жалғаса беретін ұлыс бегі атағын берді.

Осы кезде мырза Әбу Бәкір Қашқардан бір қол жасақтап алып, Әндіжанға бет алған еді. Оның Ферғананы басып алуға дәмесі барды. Хан бір мың бес жүз адаммен қарсы алдынан шықты. Әндіжаннан екі фарсах қашықтықта "Тұтлық"138 деген жерде екі жақ әскері бір-бірімен кездесті.

Алланың жәрдемімен бір мың бес жүз адам жиырма мың әскерді жеңіп шықты. Кескілескен ауыр шайқас болды. Бұл жеңістен кейін Сұлтан Сайд ханның" ұстанған жолынан маңайдағы сұлтандардың көкірегінде үрей туды. Ферғана төңірегіндегі сұлтандар, Самарқан, Ташкенттің өзбектері жиналып, бас біріктірді. Осы оқиғаның ізінше Бабыр патша Хисар-и Шадманда139 сол аймақтағы сұлтандармен соғысып жеңді. Сонан соң барлық өзбекті Мәуреннаһрдан қуып, Самарқанда таққа отырды. 917 (1511-1512) жылы раджаб айында хан [Сұлтан Сайд хан] Әндіжанға қоныс тепті.

Ерте көктемде өзбектер тағы да Ташкентке келді. Ұбайдолла хан140 Бұхараға кетті. Бабыр патша Ұбайдолла ханға қарсы шықты. Бұхара маңында шайқас болып, Ұбайдолла хан жеңіске жетті. Бабыр патша күйзеліп, Самарқанға кетті. Ол жерден бала-шағасын алып, Хисарға Қашты. Өзбектер тағы жеңіске қол жеткізді. Сұлтан Сайд хан Әндіжанда қалды.

Бабыр патша Шаһ Исмаилдан көмек сұрады. Ол өз әмірлерінің бірі - Әмір Нәжім Саниды141 алпыс мың әскерімен көмекке жіберді. Патша оларға қосылып, Самарқанға бет алды. Хан Әндіжан жақтан өзбектерге шабуыл жасау үшін Самарқанға тартты. Ташкент маңайында ханға қарсы Қожа хан шықты. Басқа барлық [өзбек] хандар мен сұлтандар Самарқан мен Бұхарада Бабыр патшаға қарсы шығуға әрекеттеніп жатты. Алайда [Сұлтан Сайд] хан мен Сүйініш Қожа142 хан арасында Ташкент маңында соғыс болды.

Ханның қолында бес мың адам бар еді. Ал Сүйініш жеті мың адаммен қарсы шайқасты. Ақырында күші басым Сүйініш Қожа хан жеңді. Сұлтан Сайд хан босып, Әндіжанға кетті. Сондай-ақ Бабыр патша да, Бұхараның маңындағы Ғиждуванде143 өзбек сұлтандарынан жеңіліп, Хисарға кетті.

Мен пақыр, осы "Тарихтың" авторы, Бабыр патша Әмір Нәжім- и [Саниге] қосылған кезде рұқсат алып, Әндіжанға [Сұлтан Сайд] ханның қызметіне аттандым, бұл кез ханның Сүйініш Қожа ханнан жеңілген уақыты болатын. Көктем шығысымен Сайд хан Қасым ханға кетті. Ол Дешті Қыпшақтың ханы еді. Ол заманда оның әскерінің саны үш жүз мың-тұғын. Қасым хан оған қатты құрмет көрсеткені сондай хан оны көптеген жылдар бойы ұмытпай, еске алып жүретін. Ол жерден қайта оралғанда мені "гурган" - ханның күйеу баласы етіп теңдестерімнің арасынан ерекшелендірді. Бұл туралы екінші кітапта айтылады.

920 (1514-1515) жылы көктемнің басында барлық өзбектің беделді сұлтандары жер қайысқан сансыз қолмен Әндіжанға бет алды. Хан қарсы соғысуды жөн көрмей жау әскерлері Ферғана шекарасына жеткенше Моғолстанға кетіп қалды. Жетікентке жетіп кеңес құрды. Мырза Әбу Бәкірдің бауыры менің немере ағам Сейіт Мұхаммед мырзаның дұрыс кеңесі мен ынта-жігерінің арқасында Қашқарға бет алды. Қашқарда кескілескен ауыр шайқас болды. Қашқар әскері бытырап, Қашқар қамалына барып тығылды. Хан Йанги Хисарға кетті. Үш ай бойы Йанги Хисар тұрғындары қоршауда болды. Ең аяғында Йанги Хисар тұрғындары немере ағаммен байланысып, қамалды тапсырды.

Қашқар әскерлері бұл хабар құлақтарына тиісімен, Қашқарды тастай қашты. Қашқындар Жаркентте мырза Әбу Бәкірдің қоластына барғанда, ол да қарсы тұрудан гөрі бас сауғалауды жөн көріп, Хотанға кетті. Ізінше хан да Жаркентке жетіп, мырза Әбу Бәкірдің соңына түсті. Әскер жіберіп, Тибет тауына дейін қуды. Моғол әскерінің қолына көптеген киім-кешек, мал-мүлік, қашыр мен аттар түсті. Бұл жайында екінші кітапта айтылады.

Сұлтан Сайд хан 920 (1514 жылы - мамыр-маусым) жылы ережеп (раджаб) айында Қашқарда таққа отырды. Бұрын айтқанымыздай, бауыры туған інісі Имин Қожа Сұлтан сол жылы қыстың соңында Тұрфаннан келді. Ол ханның барлық әмірлерін Мансұр ханды биліктен құлату үшін үгіттеп, оның осыған дейін Моғолстанда жасаған жаулық істерін, қателіктерін тізіп көрсетті. Сайд хан: "Ол ағамыз болғандықтан, дәстүр бойынша біз оған қызмет етіп, бас июіміз керек еді. Бірақ біз ол кезде соны істемедік.

Сондықтан ол бізді тәрбиелеу үшін жазалады. Сол себепті біз онымен жауласуға тиіс емеспіз. Қайта одан қателіктеріміз үшін кешірім сұрауымыз керек", - деді. Ол Мансұр ханға мойынсұнып, татуласу үшін елші жіберді. Мансұр хан сол уақытқа дейін үрейленіп, жанын шүберекке түйіп жүрген еді. Күтпеген жерден мұндай хабардан қуат алып, жүрегі жарылардай қуанды, алайда қорқыныштан тұла бойы дірілдеп, кездесуге бет алды. Олар Ақсу мен Құсан арасында кездесті. [Сұлтан Сайд] хан Мансұр ханның атына хұтпа оқып, оның атына теңге соқтыруға әмір берді. Осылайша оған толық бас игенін білдірді. Мансұр ханның бұрынғы істеген қастандықтарының есесін жақсылықпен, мейірімділікпен қайтарды. Осы татулық пен ынтымақ арқасында ел ішінде тыныштық орнап, тіршілік жақсара бастады. Сондықтан, адамдарға Қытай Камулынан (қамал) Ферғана уәлаятына дейін жападан жалғыз еш қорқынышсыз жүріп-тұруына мүмкіндік туды.

Бұл татулық жылына ғалымдар мен олардың шәкірттері мынадай хронограмма жасаған "Ду лашкар-и банишат"144 ("Екі қуанышты әскер") Келесі жылы Мұхаммед қырғыз Түркістан мен Сайрамға шабуыл жасап һәм мұсылмандарды тонады. Бұл әрекетті [Сұлтан Сайд] хан исламды қорлау деп біліп, Мұхаммед қырғызға145 шабуыл жасады. Олар мұсылман қауымына не жамандық көрсетсе, оны екі есе етіп қайтарды. Мұхаммед қырғызды ұстап, зынданға қамады. Ол он бес жыл зынданда болды.

928 (1521-1522) жылы [Сұлтан Сайд] хан баласы Рашид сұлтанды Моғолстанға жіберіп, тұтас Моғолстан мен қырғыздарды басып алды. Моғолстан елінің көбі Рашид сұлтанды қолдады. Аяғында маңгыттардың146" шабуыл жасауы салдарынан Дешті Қыпшақта өзбек -қазақтың тұруы мүмкін болмай қалды да олар екі жүз мың адаммен Моғолстанға бет алады. Рашид сұлтанның қарсылық жасауға мұршасы болмай өз жұртымен Қашқарға қайта келді. Сұлтан Сайд хан Бадахшанға аттанды. Ол Бадахшанның жартысын басып алды, осы жер күні бүгінге дейін Қашқар әмірлігінің (диуанының) құрамында. Бұл ұзақ әңгіме. Бадахшан әмірлері арасында Шаһ бегімге байланысты мұрагерлік дау-дамай көп болды, бұрын бұл тартыстар туралы айтқанбыз, әрі оның бәрі "Тарихтың" екінші кітабында баяндалады.

Хан екі рет Бадахшанға жорық жасады, біріншісі 925 (1519) жылы, екіншісі 936 (1529-1530) жылы. 934 (1527-1528) жылы хан мені Рашид сұлтанмен бірге Балурга147 жіберді. Ол жерді "Кәпірстан"148 деп атайтын. Ол Бадахшан мен Кашмир арасында орналасқан. Ғазауат соғысын (дін жолындағы соғыстар) жүргізіп, көп олжамен кері оралдық. Осыдан кейін біраз уақыт өтті.

Адамдардың сайтандығы ма, әлде жаман пейілдігі ме, әйтеуір бір себептермен хан мені Рашид сұлтанмен Ақсуға жіберді. Бұрын айтылғандай, Ақсу Имин Қожа сұлтанға берілген еді. Ақсу мырза Әбу Бәкірді жаулап алған уақыттан 909 (1503-1504) жылдан бастап, 923 (1517) жылға дейін ойран болып жататын еді. Ал Имин Қожа сұлтан ол жерді өте әсем етіп көркейткен болатын. Алайда, соған қарамастан, мені Рашид сұлтанға қосып Ақсуға жіберді де біз Имин Қожа сұлтанды еріксіз Қашқарға көшіріп жібердік. Мен Рашид сұлтанды Ақсуда қалдырып, әскері мен жұртының істерін реттеп, қайта оралып, хан қызметіне кірістім. Имин Қожа сұлтанды Үндістан жаққа жіберді. Ол Үндістан жерінде өз ажалынан қайтыс болды.

938 (1531-1532) жылдың аяғында хан Тибеттегі кәпірлер еліне ғазауат соғысын жүргізуге бет алды. Мені ол жерге бұрынырақ жіберді. Мен хан келгенше Тибеттің кейбір қамалдарын алып, Тибет уәлаятының көптеген аймақтарын өзіме қаратып алған едім. Хан да артынан келіп қосылды. Екі қол бір-біріне қосылғанда әскер саны бес мың адам болды. Тибеттің барлық аймағын есептегеннің өзінде бес мың адамды қыс мезгілінде ауқаттандыру мүмкін емес еді. Сондықтан хан мені Ескендір сұлтанға қосып, Кашмирге төрт мың адаммен жіберуді жөн көрді. Хан өзі Балтиге149 бет алды. Балти Тибет пен Балур арасында орналасқан уәлаят болатын. Сол қыста хан Балтиде ғазауат соғысын жүргізіп, көктемде қайта Тибетке оралды.

Мен сол қыста Кашмирде болдым. Қыстың аяғында Кашмир билеушілерімен соғысып, құдіреті күшті Алла тағала жеңіске жеткізді. Кашмирдің барлық әскері мен әмірлері жойылды. Кашмирді жаулап алу қолда тұрған іс еді, әдетте бір нәрсені бүлдіріп жүретіндердің кесірінен, оны тұтас жаулап алу мүмкін болмай қалды. Кашмир әміршісімен бейбіт келісім жасалып, Кашмир әміршісі Мұхаммед шаһтың150 қызын Ескендір сұлтанға қостық. Сайд ханның атына хұтпа оқылып, теңге соғыла бастады. Кашмирден мүмкіндігінше мал жиып, сол қыстан кейінгі көктемде хан қызметіне қайтадан Тибетке келдім. Оның әртүрлі жомарттық ілтипатына бөлендім. Ол өзі қайтып кетті де мені Қытай және Тибеттің құбыласы саналатын Урсанг151 жаққа жіберді. Өзі Қашқарға тартты.

Хан Тибетке келісімен-ақ пайда бола бастаған тұншықпадан қатты әлсіреп қалды. Ол бұл жерде болған кезінде сауығып кете алмады, дегенмен қалайда бұл жолды басып өтуге мәжбүр болды. Ол түншықпасы күшейетін жерге жеткен кезде тұншығып, жан тәсілім етті. Бұл 939 (1533 маусым - шілде) жылы болды, бұл туралы екінші кітапта толық айтылады.

СҰЛТАН САЙД ХАННЫҢ МАҚТАН ЕТЕРЛІК ҚАСИЕТІ

ЖӘНЕ ЕРЕКШЕ МІНЕЗІ ЖАЙЫНДА ӘҢГІМЕ

Сұлтан Сайд хан қадірлі, бақытты және қуатты патша еді. Әр түрлі қасиет дарыған, мақтан етерлік мінез-құлық бойына біткен ол жасы қырық сегізге қараған шағында хақ тағаланың рахметіне бөленіп, о дүниеден орын алды. Оның қайырымды, игі істерінде қырағы көзге түсер кемшілік болмайтын. Әңгімесі өте айшықты, түрікше де, парсыша да сөзге өте шешен болатын. Егер біреуге тіл қататын болса, тілдесер алдында жымиып алатын, әрқашан көңілді, ашық-жарқын, қайырымды да кең пейілді болатын. Мәрттік, жомарттық мінезіне қатысты мынадай бір әңгіме бар. Мақсұд Әлі деген бір кісі ұрыста ханның сол жақ иығын садақпен атып жарақаттайды. Содан екі жылдай ауырып жүреді. Әл үстінде сырқаттанып жатқанда бір топ кісі сол Мақсұд Әліні ұстап, хан алдына алып барады. Бәрі хан кегін алар деп ойлайды. Алайда хан оны құрметтеп, иығына ілер артық шапаны болмаса да үстіндегі шапанын шешіп сол кісіге жабады. Оған: "Сенің келгенің қандай жақсы болды, әйтпесе зерігіп отыр едім", - деді. Осылайша өмірінің соңына дейін оған ілтипат көрсетіп жүрді. Мұндай оқиғалар көп кездеседі. Оның көбісі екінші кітапта айтылады.

Оның жомарттығында шек жоқ еді. Мен жиырма төрт жыл оның қызметінде болдым. Оның берген сый-сияпаттарының есепсіздігі соншалық кейде қазынада түк қалмайтын. Ол аз болса үйде жеуге ауқат та қалмай, гаремнен тамақтанатын. Осылайша сыйлыққа жұмсалатын шығындар оның иелігінен түсетін табыстан асып кететін.

Ол ержүректілігімен де өз қатарластары арасында ерекшеленетін. Мен бір жолы әскерді жеке өзі шабуылға бастап шыққан кезде жанында болғаным бар, ол туралы екінші кітапта баяндалады. Мен өз басым, моғол ұлысында да, өзбектер мен шағатайлардан да ол сияқты құралайды көзге атқан мерген жанды көрген емеспін. Мен пақыр, оның қатарынан жеті-сегіз жебені бірінен соң бірін атып, бөкен, сондай-ақ қоян, құс аулағанда мүлт жібермейтінін талай рет байқадым. Оның мергендігі аңды талғамаушы еді. Моғолстанда Қырғыздар және басқалармен болған ұрыстардағы оның мергендігі сол тайпалар арасында аңыз болып айтылатын.

Мен мұндай жаратылысы мәрт жанды сирек кездестірдім. Бір жолы Әндіжанға бір фидаи келіп ханға қастандық жасамақ болады. Бірақ ыңғайын таба алмайды. Содан ханның ат қорасынан бір атты алып қашады. Оны орта жолдан ұстап алып, ханға алып келеді. Ол ханға: "Мен мұнда сізді өлтіруге келіп едім, бірақ ретін таба алмадым. Онан соң ақыры келгеннен кейін, ханның ат қорасынан ат алып қашайын, бір істі тындырғаным болсын", -деп ойладым. Бұл ісіне бәрі өлім жазасын ұсынды. Сонда хан мен пақырға: "Сен оны өз қызметшілеріңе (мулазимдеріңе) тапсыр, олар оны ұстай тұрсын, сосын жазаға кесерміз", - деді. Жұрт тараған соң, хан маған: "Хақ тағалаға оның бәлесінен құтқарғаны үшін шүкір етем, оған сол атты қайтарып бергін және өз қызметшілеріңе тапсыр, ордадан біраз жерге дейін шығарып салып, босатып жіберсін. Сонымен о пақыр да өз мақсатына жеткен болып, балаларының алдында ұятты болмасын", - деді.

Ал білімдарлығына келгенде мен оған тең келер кісі көрмедім. Тіпті егер де оның қолына сауатсыз, сөздері түсініксіз хат түсетін болса, мейлі өлең, қара сөз болсын бәрібір кідіріссіз рақаттана оқи беретін. Ешкім де ол сияқты оқи алмайтын. Ол нәсх және насталик жазу үлгілерін жақсы меңгерген-ді. Парсыша, түрікше, арабша өте сауатты, дұрыс, мінсіз жазатын.

Түркі тілінде мінсіз әдемі инша - шығарма жазғанда оған басқалардың теңесуі мүмкін емес еді. Өлең шығарғанда оның күш - қуаты мен дарынына тең келер адам өте сирек кездесетін. Ол ешқашан өлеңді ойланып отырып жазбайтын, ылғи шабыттанып отырып айтатын. Бас қосуларда алдындағы диуандарды (өлең жинағы) ашып, қандай мақам, қандай ырғақ демей, соған сәйкес өлеңді суырып салып айта беретін, әрі оны бір-екі рет оқитын, естіген жан жадында сақтап қалатын, олай болмаған жағдайда жазып алуға келіспейтін. Мен сондай жиындардың бірінде ханның суырып салып айтқан өлеңдерін есімде сақтап қалған едім. Солардың ішінен бірнеше бәйітті осы жерде келтіре кетейін. Бәйіт:

Қай гүлзарға барсаң да гүл кездеспес тең саған.

Сен гүл болсаң, мен бұлбұл шын ғашығың аңсаған.

Мен жанаттан іздеймін өзің туған төркінді,

Көрсін халық нұрыңды, көрсін сенің көркіңді.

Шашың қара, бетің ақ, көрген адам ұғар ма?

Көңілімде, ей Сайд, ғажайып бір арман бар.

Оның мына бір өлеңі:

Шүкір, Алла! Мас қылды махабаттың шуағы.

Өле ғашық пендемін, болмағайсың шүбәлі.

Гүлстанның кеудесін көрсең шырша қадаған,

Сол бір сұлу шырша да кетсін сенің садағаң!

Және де:

Адал болам деп маған ант ішкенсің тоқсан мың.

Сөйте тура сен менің жүрегіме дақ салдың.

Жаралама жүректі, абай болғай сөзге де,

Кәдімгідей сені мен қызғанамын өзгеден.

Адал болам мен саған дейсің қарап кезіме,

Бірақ, бірақ сенің сол сену қиын сөзіңе!

Бір күні мен осындай суырып салма өлеңді [ханға] парсы тілінде айтуға ұсыныс жасадым. Хан ойланып, Қожа Хасан152 диуанын ашсын деп бұйырды. Сонда мына ғазелге көзі түсті:

Болмысымен біреудің өліп-өшкен жанысың...

Осы жерде отырғандар өлеңді әрі іліп әкетіп айта бастады. Хан мына бәйітті айтты:

Айт тағы бір қайталап: "Сен біреудің жанысың,

Алпыс екі тамырда ағып жүрген қанысың".

Хан осы бәйіттен кейін ешқашан парсыша өлең жазбады. Оның жанының нәзіктігін, осы жолдардан - ақ ұғынуға болады.

Сазды аспаптардан және көңілді көтеретін удта, сетар (үш ішекті), дутар (екі ішекті), чартар (төрт ішекті) және дабылды өте шебер меңгерген еді. Әсіресе чартарды теңдесіз шертетін. Сүйекке өрнек салуда, оқ жонуда алдына жан салмайтын. Қайысты да тіле білетін. Былғары қолғап пен тұмылдырық тігудің ісмері болатын. Аңшылықтың қыр-сырын толық меңгерді. Бұл істерге ол әрдайым ынталы еді. Керемет саятшы болатын.

Ол жас шағында албырт, ержүрек, думаншыл, шарапқа әуесқой еді. Жүрген жері сауық-сайран болатын. Ораза айынан басқа кезде шарап ішпей жүре алмайтын. 928 (1521-1522) жылы ол 37 (отыз жетіге) толды. Содан бастап ол ақыл тоқтатып, тәубесіне келді. Тура жолға түсті.

Мен екінші кітапты жазу үстінде әңгіме ханның тәубеге келген жері мен сол жердің оқиғасына жеткенде ойыма бұл оқиғаның хронограммасы түсті. Мен оны былай жазған едім: Хан 928 (1521-1522) жылы ішімдік ішуді тыйды, бірақ шариғат тыйым салған басқа нәрселерден бас тарта алмады. Тәубесіне толық келе қойған жоқ. Ол мына [аятқа] сай болмаған: <Ей, иман келтіргендер! Аллаға шын жүректен тәубе келтіріңдер>153.

Содан Қожа Баһааддин Махмұд <Алла оған саулық беріп, сақтасын> Қожа Хаванд Махмұд лақабымен Қашқарға келгенде хан оған қатты құрмет көрсетті. Оған беріліп және оның жақтаушы тобына кірді. Алғаш ақыл тоқтатып тәубесіне келгеннен кейін бес [жеті] жыл өткен соң ол шариғат бойынша тыйым салынған барлық нәрселерден бас тартып, толық тәубесіне келді. Сонымен оның тәубесі Құран аятына енді шын сәйкес келді. Ол қожалардың тариқатын ұстаған соң, нағыз әділет жолына түсті. Содан ахлақ және мінез -құлқының өзгергені соншалықты Уәйіс ханнан басқа хандардың ешбірі бұл деңгейге жете алған жоқ деуге болады. <Алла жақсы біледі!>. Оның мүбәрәк әмірі жайлы толық білгісі келген кісі екінші кітапты оқып шығуы керек.

ҚАЗАҚТАР ЖӘНЕ ҚАЗАҚ СҰЛТАНДАРЫНЫҢ ТІРШІЛІК

ЕРЕКШЕЛІКТЕРІ ТУРАЛЫ; БҰЛ АТАУДЫҢ ОЛАРҒА

БЕРІЛУ СЕБЕБІ ХАҚЫНДА ЖӘНЕ ОЛАРДЫҢ

ІСТЕРІНІҢ САЛДАРЫ ЖАЙЫНДА ӘҢГІМЕ

Әбілқайыр хан Дешті Қыпшаққа түгелдей билігін орнатқан кезде Жошы әулетінен шыққан кейбір тіміскішіл сұлтандар одан келер бір пәленің иісін сезіп қалып, оны орнынан тайдырмақ болды, Керей хан, Жәнібек сұлтан сияқты кейбір сұлтандар мен басқалар аз ғана топпен Әбілқайыр ханнан қашып, Моғолстанға келді. Сол уақытта Моғолстан хандығын билеу кезегі Есенбұға ханға жеткен еді. Есенбұға хан оларды қатты құрметтеп, оларға Моғолстанның бір шетін бөліп берді. Олар осы жерден қауіпсіз жайлы қоныс тапты. Сөйтіп тыныш өмір сүріп жатты.

Әбілқайыр хан дүние салғаннан кейін өзбектердің ұлысында алауыздық пайда болды. Әркім мүмкіндіктеріне қарай қауіпсіз һәм дұрыс өмір сүру үшін Керей хан мен Жәнібек ханды паналады, олар осылай күшін нығайтты. Басында өстіп елден қашып, олардан бөлініп жырылып қалып, біраз уақыт тарығып әрі сергелдеңде болғандықтан оларды "қазақ" деп атады. Бұл лақап ат қазақтарға осылай таңылды.

Керей хан [қайтыс болғаннан] кейін хандық таққа оның ұлы Бұрындық хан отырды. Жоғарыда аталған Қасым хан Жәнібек ханның баласы болатын әрі әкесі сияқты барлық іс жағынан Бұрындық ханды тыңдап, соған бағынатын еді. Керей ханның Бұрындық ханнан басқа да көптеген ұлдары болған. Жәнібек ханның да Қасым ханнан басқа балалары бар-ды. Соның бірі Әдік сұлтан-тын. Жүніс ханның төртінші қызы Сұлтан Нигар ханымды Мырза Сұлтан Махмұд бин Сұлтан Әбу Сайд мырза қайтыс болған соң, Әдік сұлтанға берді. Ташкент ойрандалған кезде Әдік сұлтан Шаһибек ханның әскерінен қашып шығып, қазақтарға кетті. Сұлтан Нигар ханым да оның соңынан ілесті. Әдік сұлтан көп ұзамай дүние салды. Содан Сұлтан Нигар ханымды Қасым хан некелеп алды. Әдік сұлтаннан кейін Қасым хан билікке қол жеткізді. Сөйтіп Бұрындық ханға хандықтың атынан басқа ештеме қалған жоқ. Ең ақырында Қасым хан Бұрындық ханды қуып жібереді. Сонымен Бұрындық Самарқанға кетіп, жат өлкеде өлді.

Алайда Қасым ханның Дешті Қыпшақты түгелдей өзіне қаратып алғаны соншалықты Жошы ханнан кейін ешкім де ол сияқты мұндай билікке қол жеткізген емес. Мысалы әскерінің саны мың-мыңнан (миллион) асатын еді. Ақырында 924 (1518) жылы қайтыс болды. Қазақ сұлтандарының арасында тартыс басталды. Қасым ханнан кейін оның ұлы Мамаш хандық таққа отырды. Ол шайқастардың бірінде тұншықпадан өлді. Одан кейін Әдік сұлтанның ұлы Тахир хан таққа отырды. Ол қатыгез адам болатын, қаталдығы өз шегінен шыққан соң елінің саны төрт жүз мың бола тұра одан бірден безіп бытырап кетті. Оның қарабасы қырғыздардың арасында жалғыз қалды, мүшкіл жағдайда қаза тапты.

Отыз мыңға жуық адам тағы да Моғолстанға жиналды. Таһир ханның бауыры Буслаш хан таққа отырды. Ең ақырында сәтсіз тағдырдың қырсығынан соншама халықтан міне бүгін төртінші жыл болып барады, ешбір жерде із де қалмапты. Отызыншы жылдары (930 (1524 жылы) қазақ саны мың-мың (миллион) болатын. Қырық төртінші жылы (944 (1537) сонша халықтан бұл жерде еш белгі қалмаған. Олар жөніндегі кейбір оқиғалар ханға қатысты әңгімемізде келтіріледі. Ал қазақтардың қысқаша тарихы, жоғарыда баяндап өткеніміздей.

Қасым хан хан тағына отырмай жатып-ақ оның үстемдігінің күштілігі соншалықты жоғары болғандықтан, Бұрындық ханды ешкім ауызға да алмайтын. Алайда Қасым хан Бұрындық ханның жанында болуды қаламайтын. Өйткені оның жанында болатын болса, оны құрмет тұтуға тура келеді. Егер де құрмет көрсетпеген жағдайда сынға ілінетін еді. Ал іштей жек көрушілік оған құрмет білдіруге жол бермейтін-ді. Сондықтан Қасым хан одан іргесін аулақ ұстайтын. Бұрындық хан Сарайшыққа қоныс тепті. Қасым хан одан мүмкіндігінше қашық жүрейін деп Моғолстан шекарасына кетіп қалды.

Қасым хан Қараталда қыстап, ерте көктемде өзінің туған өлкесіне қайта оралмақ болған еді. Сонда бұған Кеттебектен бір кісі Сайрам әкімімен бірге келіп, Сайрамның кілтін алдына тартты. Қасым хан оны қабыл алып содан моғолдар Ианги деп атап жүрген Тараз жаққа бет алды. Өзінен бұрын ол әмірлерінің бірін жіберді. Кеттебек оған Сайрамды тапсырды және өзі оның қызметіне кірді. Әрі [Ташкентті алуды] үгіттеді. Қасым хан қалың қолмен Ташкентке бет алды. Сүйіншік хан Ташкент қамалына тығылды. Қасым хан сонда барды. Ташкент қамалы жанында бір түн болып, қайта оралды. Ташкент маңайына шабуыл жасап, тапқанын тонап кетті. Сайрам айналасындағы жайлауға малын жайды. Оған қатысты басқа жағдайларды ретіне қарай айта жатармыз.

СҮЙІНШІК ХАННЫҢ ШАЙҚАСЫНАН КЕЙІНГІ

БОЛҒАН ОҚИҒАЛАР ТУРАЛЫ, СҰЛТАН САЙД ХАННЫҢ

ҚАСЫМ ХАНҒА, ҚАЗАҚТАРҒА БАРУЫ ЖАЙЫНДА

918 (1512) жылдың көктемі шығысымен, Шайбан өзбектері, яғни Шаһибек ханның қол астындағы өзбектер Мәуреннаһрде билік құрды. Олардың алдында [адамдардың] жүрегіне қорқыныш ұялады.

[Сайд] хан қыс мезгілін үлкен айламен өткізген-ді. Көктемде енді не істеу керек, алда қандай амал қолдану қажеттігін ойластырып жатқан кезде Қасым ханның шабуылға шыққаны туралы күтпеген хабар жетті. Ол шабуылға шыққанға дейін [Сайд] хан Ташкентке Қарайтын аты мәшһүр Ахангаранға жорық жасады. Мен ол жорықта ханның жанында бірге болдым. Таң атысымен шабуылшылар Ахангаран еліне жеткенде олар мал-мүлік, әйел, бала-шағасын тоғайдың ішіне жасырып тастаған еді. Тоғайдың бір жағынан үлкен өзен ағып жатса, ал екінші жағы терең сай болатын. Оған баратын тек жалғыз жол бар-тын. Шабуылшыларды олар жақындатпай қойды. Ол жөніндегі хабарды [Сайд] ханға жеткізді. Хан мені Қожа Әлі баһадүрге тапсырды, қауіпті жерден аулақ болу үшін менің тізгініме ие болсын деп. Өйткені мен әлі жаман мен жақсыны айыра алатын, өзімді қауіп-қатерден аман сақтап қалатын жаста емес едім. Шабуылдаушылар оларға жақындағанда жаяу мергендердің бір үлкен тобы түкпір - түкпірден садақтарын көтеріп алып, жанкешті шайқасқа кірісуге оңды-солды тізілді. Біздің адамдар жақындап келген кезде хан оң жақтағы батырларды, сол жақтағы ержүректерге күш-жігер беріп "тізгінді босатып жіберуге асықпаңдар, бәрің бірден лап қойыңдар", - деп ескертті. Содан бәрі бірден шабуыл жасауы керек деп баһадүрлер тізгінді тартыңқырап, шайқасуға талаптанды. Олар осылай ханның жалғыз жеке басы шабуылға шыққанынан ғапыл қалды. Ханның мақсаты бұйрығымен адамдардан өз пікірін жасырып, өзі бәрінен бұрын жау ортасына жету еді. Тасада тұрған үш мерген садағымен ханды көздеп, атып жіберді. Бірақ [жасаған ие] жар болып бақытына орай, атылған үш жебе де нысанаға дарымай мүлт кетті. Содан [Сайд] хан жауды жапырар өткір қылышын үш адамның біріне сілтеді. Ол одан үрейленіп, ханның атының бауырына тығылды. Хан екіншісіне ұмтылды. Алдыңғысы хан атының бауырынан бас шығарғаны да сол еді. Рүстем паналайтын сарайдың ержүрек баһадүрлерінің бірі Абдолуахид баһадүр ханның ізін ала шабуыл жасап, семсерімен әлгі адамның басын шауып жібергені сонша кесілген бас денесінен бөлініп, бір найза бойы жерге домалап кетті. Бұл кезде хан екіншісіне жетті. Артынша қан құйлы Бахрам -Марсты өз ісінде үйрете алар хан жауынгерлерінің қылыштары [аятта айтылғандай]: <Жай оты олардың көздерін қарықтырады> жалтылдап жалындады. Бір сәтте сол адамдардың тіршілікпен қоштастырғаны соншалықты, қиямет күнге дейін олардың болмыс бейнесін елестемейтіндей етті. Сол шайқаста ержүректер және батыл баһадүрлердің ешқайсысы ханнан асып кете алмағандықтан бәрі оған бір ауыздан мадақтау мен бәрекелдіні айтты, һәм кері ауыздарын жауып, өз ынсаптарына еніп, батырлық шенді ханға әбден лайық деді.

Сол жорықтан [Сайд] хан олжалы оралды. Ізінше Қасым хан Ташкентке Сүйіншік ханға шабуыл жасады деген хабар келді. [Сайд] хан тездетіп Ташкентке бет алды. Ферғана және Ташкент уәлаяттары арасындағы Кендірлік асуына жеткендерінде Қасым ханның қайтып кеткені туралы хабар жетті. [Сайд] хан да Ахсиге оралды әрі Ферғана уәлаятының қамалдарын бекемдеп, қазақтарға қарай бет алды. Ондағы ойы Ташкентті алуға тағы да қазақтарды көтеру болатын. Мен ол сапардан сырқаттануыма байланысты қалып қойдым.

Хан жолға шығып, Моғолстанның мәшһүр жері - Шуға (Жудке) келіп жетті. Қасым ханның сол уақытта жасы алпыстан асып, жетпіске таяп қалған кезі. Ал ханның қылшылдаған шағы болатын - жасы отызға жете қойған жоқ еді. Әзірше талай қажет деген жерге жаяу жүріп жететін. Қасым хан жасының ұлғаюына байланысты ханды қарсы ала алмайтынына кешірім өтініп, Жошы әулетінен тараған кейбіреулерінің жасы елу мен алпысты алқымдап қалған отыз-қырық сұлтанды, солардың ішінде Жаныш хан, Таныш хан, Мамаш хан, Жан Хайдар сұлтан, Қарыш сұлтан және тағы басқаларға тізе бүгіп құрметпен қарсы алсын деп бұйырды. Соның ішінде Жаныш хан мен Таныш хан жас жағынан [Сайд] ханнан көп үлкен болатын. Олар тізе бүккен кезде хан орнынан тұрды. Қалған сұлтандардың бәрі де тізе бүккен уақытта хан өз орнына отырып, сәлемін қабылдады. Қасым хан [Сайд] хан алдына келгенде жылы жүздесіп құрметтегені сондай, хан өмірінің соңғы сәтіне шейін оның кішіпейілділігін ұмытқан емес. Әрқашан сырласа қалғанда хан оны еске алып <Алланың нұры жаусын оған>: Қасым хан асқан мәрт адам болған деп отыратын және онымен қалай танысқанын баян ететін-ді.

Осындай бір кездесуде Қасым хан [Сайд] ханға жақындап: "Біз дала халқымыз, бұл жерде қымбат бұйымдар мен тағамдар жоқ. Ең қымбат байлығымыз - жылқы және ең дәмді тамағымыз - оның еті, әрі ең сүйкімді сусынымыз - оның қымызы мен одан дайындалатын тағамдар.

Біздің өлкемізде бау-бақша мен зәулім үйлер жоқ. Серуендейтін жеріміз - малдың жайлауы, сонда барып бәріміз бірге бой жазып, сайран салып, жылқыларды қызықтаймыз", - деді. [Сайд] хан одан әрі үйірге жақындап, Қасым хан талай аттарды көрсетіп, былай дегенін, айтқан еді. "Менің екі арғымағым бар, екеуі бүкіл үйірге татиды", - деп арғымақтарды алып келді. [Сайд] хан мына екі сәйгүліктей жылқыны ешқашан көрмегенін талай рет сүйсіне әңгімеледі.

Бірде Қасым хан: "Ел - жылқының күш-қуатына қарай тіршілік етеді. Менде осы екі арғымақтан басқа өзіме лайық сенімді ат жоқ. Сондықтан екеуін бірдей сізге тарту ете алмаймын. Енді сіз қадірлі қонағым болғандықтан екеуінің бірін таңдап, қабыл алыңыз", -деді. Ол әрқайсысын жеке-жеке сипаттап шықты. [Сайд] хан біреуін алды. Ол арғымақтың аты - Оғылан Түрүк еді. Шынында да ондай арғымақ бұдан кейін туған жоқ. Қасым хан тағы бірнеше атты сол үйірден таңдап алдына тартты.

Сонан соң қымыз құйған кесені ханның алдына ұстап тұрып Қасым хан: "Біздің қонақ сыйлауымыз осылай, егер дәмін татсаңыз біз үшін үлкен мәртебе болмақ", - деді. [Сайд] хан осыдан біраз уақыт бұрын ішімдікті қойып кеткен еді. Сол себепті айтты: "Қойғаным бұл оқиғадан бұрын болған, енді сертті бұзуым қалай болар екен?". Қасым хан: "Бұрын айтқанымыздай, біздің сусынымыздың ең кереметі - жылқының сүті және одан дайындалатын тамаша өнімдер болып табылады. Сізге қандай қызмет көрсетіп, көңіліңізден қалай шығу керектігін біле алмадым. Сіздей қадірлі қонақ біздің дастарқанға күнде келе бермейді, мен күнде қонақ иесі бола бермеймін. Ал мен сізді дұрыстап қонақ етіп, күте алмасам, бұл арманды қалай орындай алар екенмін?", - деп басын төмен салып, жүзінен мұңайған нышан көрінді. [Сайд] хан ашылып Қасым ханға: "Сертті бұзамыз, қымыз ішеміз!" - деді. Қасым хан қатты қуанды. Әңгіме басталып кетті. Жиырма күн қатарынан қымыз кесесін тауыса босатып ішіп жүрді.

Жаз айының аяғы еді. Қазақтар Қасым ханның бұйрығымен қыстауға бет алды. Қасым хан: "Бұл кезде Шайбанға шабуыл жасау қиын. Дала елі қазірден қыстың қамын жемесе болмайды. Қазіргі кезде жорық жасау мүмкін емес. Әрі бұл уақытта әскер де жинала алмайды", - деді. Ол сыпайы түрде жорыққа шығудан бас тартты. Кешірім сұрады. Бірақ әр түрлі адамгершілік, ілтипат көрсетіп, [Сайд] ханға қайтуына рұқсат етті. Өз көшін туған жеріне қарай бастады. [Сайд] хан өте қатты риза болып қайта Әндіжанға аттанып кетті. Шілде айы еді. Хан сарайының бір ғалымы бұл оқиғаға "Ашти-йи қазақ" ("Қазақтармен татуласу") сөзінен хронограмма тапты ол - 919 (1513-1514) жыл.

ХАЗІРЕТ МАУЛАНА МҰХАММЕД ҚАЗИДІҢ КЕРЕМЕТ

ҚАСИЕТТЕРІ ЖӘНЕ ОСЫҒАН ҚАТЫСТЫ БІРНЕШЕ

ХИКАЯ ЖАЙЫНДА ӘҢГІМЕ

Шаһибек ханды Шаһ Исмаил жеңіп және оның көмегімен [Бабыр] патша Самарқанға келген уақытта хазірет Маулана <Алланың рахметі жауып, күнәсін кешірсін> Самарқаннан Әндіжанға келген еді, ол жөнінде жоғарыда өмірбаянын баяндағанда айтқанбыз. Біз әңгіме етіп отырған кезеңде хазірет Маулана Ферғана уәлаятында тұратын және сондағы әмірлердің әрбірі оған қызмет жасап қалуға тырысатын. Сөйтіп оның салауатты сұхбатынан нәр алатын-ды. Мен де ол кісіге үнемі қызмет көрсетуді өзіме міндет санадым. Ол да мейірімді ықылас, назарын балалық шағымда Ұратөбе мен Бұхарада қыл үстінде, ауыр халде жүрген кездегіден де артық көрсетті, ол жайында жоғарыда егжей-тегжейлі баяндағанбыз. Сол кезде оның қамқорлық көрсетуінің арқасында азапты өлімнен құтылып кеткен едім. Оның жақсылығында шек жоқ еді. Ол керемет әрі ғажайып істер жасай білетін. Әкемнің қызметшісінің бірі - Сайид көкалдаш хазірет Маулананың мүриді болатын. Бірде ол хазіреттің табалдырығын аттады. Хазірет Маулана оның жүзіндегі мұңды көріп [себебін] сұрады. Ол: "Пәлен кісі - оның пәлен дегені мені айтып отырғаны. Хисардан ханның қарындасын қалыңдыққа алып, "гурган" деген атқа ие болу ниетімен келді", - деді. Бірақ әмірлердің бәрі бұған қарсы болып, келісім бермей отыр, ханға да әмірлердің сөзін аттап кету қиын болмақ. Мұңайып, қайғыланып тұрғаным осындай себептен". Маулана былай деді: "Менің алдымда бұл айқын көрініп тұр. Бұл некені Хақ сұбхана тағала жазған. Әмірлердің әрекеті пайдасыз болып қалады, әрине бұл іс сөзсіз орындалады". [Сайид кокалдаш] Маулананың осы сөзін маған айтып, қуанышты хабар жеткізді. Бұл оқиға [Сайд] хан қазақтарға кеткен кезде болған еді. Содан бірнеше күннен кейін хан оралып, хазірет Маулана айтқандай, ағайындарының алдында құрмет көрсетіп, өзіне күйеу бала етті. 919 (1513) жылы ережеп (раджаб) айында маған "гурган" деген мәртебе берді...

МӘУРЕННАҺРДЕГІ ШАЙБАН СҰЛТАНДАРЫНЫҢ

БІРІНЕН СОҢ БІРІНІҢ КҮНІ БҮГІНГЕ ДЕЙІН

БИЛІК ҚҰРҒАНДЫҒЫ ЖАЙЫНДА ӘҢГІМЕ

Шайбан өзбектерінің сұлтандары Әмір Нәжімді өлтіріп, түрікмендер мен [Бабыр] патшаны жеңгеннен кейін - бұл оқиға қыстың басында 918 (1512 жылы, желтоқсанда) жылы болған еді, сол жылдың көктемінде 918 жылы (1513 ж., наурызында) Шах Исмаилдың кек алуынан һәм Қасым ханның баса көктеп кіруінен қорқып, бұл жайында жоғарыда айтқанбыз, маңайындағы иеліктерге шабуыл жасай алмады. 919 (1513) жылы қыста Шах Исмаил Сұлтан Сәлімге қарсы соғысуға ат басын Иракқа бұрды. Қасым хан өз иеліктерін басқару үшін Аспараға жүріп кетті. Сөйтіп осы екі жау соққы беруді тоқтатып, Шайбанның иеліктерін алаңдата қоймағандықтан Шайбан өзбектерінің көңілі орнығып, жайбарақат халге түсті. Қыс аяқтала Ұбайдолла хан Хисарға шабуылға шығып, моғол зұлымдарынан құтқарды, сөйтіп бұрын жазылғандай моғол істерін тындырды. 920 (1514) жылдың көктемінде Шайбан [өзбектері] Әндіжанға жорыққа шықты. [Сайд] хан жағдайды әбден зерделеп ақыл айнасына түсіріп, Әндіжан үшін өзбектермен шайқасу қасірет пен мемлекетті әлсіретуден басқа түк те әкелмейді деп, қарсылық көрсететіндей күші бола тұра, Шайбан өңірін тастап, жүріп кетті. Қалып, оларға қарсы соғысқан Бабыр патша еді. Ол да аяғын үмітсіздік үзеңгісіне салып Кабулға оралды. Өзбектер келіп үлгерместен өлкені тастап шығып кетуді жөн санаған [Сайд] хан Қашқар жаққа Моғолстан жолымен жүріп кетті, Ферғана уәлаяты Мәуреннаһрге қосылды.

Ежелгі салт бойынша хандық істер сұлтандардың ішіндегі ең үлкені (жас жағынан) Көшім сұлтанға жүктелді. Оның мұрагері Сүйіншік сұлтан болатын. Бірақ ол Көшім ханнан бұрын дүние салды. Одан кейін оның мұрагері Жәнібек сұлтан болды. Ол да Сүйіншік сұлтанның артынан қайтыс болды. Бұдан соң оның соңынан Көшім хан да о дүниеге аттанды. Хандық істер Әбу Сайд ибн Көшім ханға көшті. Ол да хандық тақты [мұралыққа] қалдырған соң, оның орнына Ұбайдолла хан отырды. 911 (1505-1506) жылдан бастап, аталған хандардың соңғы кездеріне шейін шайбандықтардың барлық істерін сол реттеді. Хандық таққа отыратын болса, әділдігін айтсақ, оған ешкім қарсы шықпас еді. Солай бола тұра, ол ежелгі салтты сақтап, хандықты жасы үлкен кісіге тапсырды. Әбу Сайд ханнан кейін өзінен жасы үлкен ешкім қалмағанша осылайша жалғасты. Сөйтіп Ұбайдолла хан хандық таққа отырды. Сонымен игілік пен әділеттілік самалы әлемді хош иіске бөледі. Содан 946 (1539-1540) жылы жалған дүниемен қоштасып, жұмақ бағына аттанғанша <Алла оның айғағын жарық етсін>, солай болды. Менің ойымша, осы соңғы жүз жыл ішінде жер бетіндегі барлық елдерде билік еткен патшалар арасында дәл мұндай патшаны ешкім естіген де, көрген де жоқ шығар. Біріншіден, ол мұсылман, діндар, тақуа әрі ұстамды адам болған. Сонан соң барлық мәселелерді: дін, ел, мемлекет, әскер және қара халықтың істерін шариғат заңына сүйеніп шешетін әрі шариғат жолынан қылдай ауытқымайтын. Батырлық орманында ол - айбатты арыстан еді. Ал оның алақаны -жомарттық теңізінің түбіндегі лағылды дүр тостаған сынды. Әрі оның бақытты туған тұлғасы адамгершілікке толы болатын. Ол жеті түрлі жазу түрімен жазатын. Алайда насх жазу түрімен бәрінен де жақсы жазатын - ды. Қасиетті Құранды бірнеше түрде көшіріп жазған әрі Мекке - Мәдинаға жіберген еді. Нәстәлик жазу түрімен де әдемі жазатын. Онда түрік, араб, парсы тілдерінде жазылған өлеңдер диуаны бар. Музыка (саз) және әншілік өнерін жақсы меңгерген. Қазіргі уақытта әншілер арасында оның кейбір әндері айтылып жүр. Ол барлық мақтауға лайық сипаттарды бойына жинақтаған дарынды патша болған. Оның көзі тірі кезінде астанасы - Бұхара қаласы ғалымдардың шоғырланған орнына айналып, ол өмір сүріп тұрған кезде жоғары деңгейге жеткені соншалық, Мырза Сұлтан Хұсейін заманындағы Гератты еске түсіретін-ді. Алайда Бабыр патша мен [Сайд] хан Ұбайдолла ханнан бұрынырақ дүниеден өтіп, болатын. Бірде ол хазіреттің табалдырығын аттады. Хазірет Маулана оның жүзіндегі мұңды көріп [себебін] сұрады. Ол: "Пәлен кісі -оның пәлен дегені мені айтып отырғаны. Хисардан ханның қарындасын қалыңдыққа алып, "гурган" деген атқа не болу ниетімен келді", - деді. Бірақ әмірлердің бәрі бұған қарсы болып, келісім бермей отыр, ханға да әмірлердің сөзін аттап кету қиын болмақ. Мұңайып, қайғыланып тұрғаным осындай себептен". Маулана былай деді: "Менің алдымда бұл айқын көрініп тұр. Бұл некені Хақ сұбхана тағала жазған. Әмірлердің әрекеті пайдасыз болып қалады, әрине бұл іс сөзсіз орындалады". [Сайид кокалдаш] Маулананың осы сөзін маған айтып, қуанышты хабар жеткізді. Бұл оқиға [Сайд] хан қазақтарға кеткен кезде болған еді. Содан бірнеше күннен кейін хан оралып, хазірет Маулана айтқандай, ағайындарының алдында құрмет көрсетіп, өзіне күйеу бала етті. 919 (1513) жылы ережеп (раджаб) айында маған "гурган" деген мәртебе берді...

МӘУРЕННАҺРДЕГІ ШАЙБАН СҰЛТАНДАРЫНЫҢ

БІРІНЕН СОҢ БІРІНІҢ КҮНІ БҮГІНГЕ ДЕЙІН БИЛІК

ҚҰРҒАНДЫҒЫ ЖАЙЫНДА ӘҢГІМЕ

Шайбан өзбектерінің сұлтандары Әмір Нәжімді өлтіріп, түрікмендер мен [Бабыр] патшаны жеңгеннен кейін - бұл оқиға қыстың басында 918 (1512 жылы, желтоқсанда) жылы болған еді, сол жылдың көктемінде 918 жылы (1513 ж., наурызында) Шах Исмаилдың кек алуынан һәм Қасым ханның баса көктеп кіруінен қорқып, бұл жайында жоғарыда айтқанбыз, маңайындағы иеліктерге шабуыл жасай алмады. 919 (1513) жылы қыста Шах Исмаил Сұлтан Сәлімге қарсы соғысуға ат басын Иракқа бұрды. Қасым хан өз иеліктерін басқару үшін Аспараға жүріп кетті. Сөйтіп осы екі жау соққы беруді тоқтатып, Шайбанның иеліктерін алаңдата қоймағандықтан Шайбан өзбектерінің көңілі орнығып, жайбарақат халге түсті. Қыс аяқтала Ұбайдолла хан Хисарға шабуылға шығып, моғол зұлымдарынан құтқарды, сөйтіп бұрын жазылғандай моғол істерін тындырды. 920 (1514) жылдың көктемінде Шайбан [өзбектері] Әндіжанға жорыққа шықты. [Сайд] хан жағдайды әбден зерделеп ақыл айнасына түсіріп, Әндіжан үшін өзбектермен шайқасу қасірет пен мемлекетті әлсіретуден басқа түк те әкелмейді деп, қарсылық көрсететіндей күші бола тұра, Шайбан өңірін тастап, жүріп кетті. Қалып, оларға қарсы соғысқан Бабыр патша еді. Ол да аяғын үмітсіздік үзеңгісіне салып Кабулға оралды. Өзбектер келіп үлгерместен өлкені тастап шығып кетуді жөн санаған [Сайд] хан Қашқар жаққа Моғолстан жолымен жүріп кетті, Ферғана уәлаяты Мәуреннаһрге қосылды.

Ежелгі салт бойынша хандық істер сұлтандардың ішіндегі ең үлкені (жас жағынан) Көшім сұлтанға жүктелді. Оның мұрагері Сүйіншік сұлтан болатын. Бірақ ол Көшім ханнан бұрын дүние салды. Одан кейін оның мұрагері Жәнібек сұлтан болды. Ол да Сүйіншік сұлтанның артынан қайтыс болды. Бұдан соң оның соңынан Көшім хан да о дүниеге аттанды. Хандық істер Әбу Сайд ибн Көшім ханға көшті. Ол да хандық тақты [мұралыққа] қалдырған соң, оның орнына Ұбайдолла хан отырды. 911 (1505-1506) жылдан бастап, аталған хандардың соңғы кездеріне шейін шайбандықтардың барлық істерін сол реттеді. Хандық таққа отыратын болса, әділдігін айтсақ, оған ешкім қарсы шықпас еді. Солай бола тұра, ол ежелгі салтты сақтап, хандықты жасы үлкен кісіге тапсырды. Әбу Сайд ханнан кейін өзінен жасы үлкен ешкім қалмағанша осылайша жалғасты. Сөйтіп Ұбайдолла хан хандық таққа отырды. Сонымен игілік пен әділеттілік самалы әлемді хош иіске бөледі. Содан 946 (1539-1540) жылы жалған дүниемен қоштасып, жұмақ бағына аттанғанша <Алла оның айғағын жарық етсін>, солай болды. Менің ойымша, осы соңғы жүз жыл ішінде жер бетіндегі барлық елдерде билік еткен патшалар арасында дәл мұндай патшаны ешкім естіген де, көрген де жоқ шығар. Біріншіден, ол мұсылман, діндар, тақуа әрі ұстамды адам болған. Сонан соң барлық мәселелерді: дін, ел, мемлекет, әскер және қара халықтың істерін шариғат заңына сүйеніп шешетін әрі шариғат жолынан қылдай ауытқымайтын. Батырлық орманында ол - айбатты арыстан еді. Ал оның алақаны -жомарттық теңізінің түбіндегі лағылды дүр тостаған сынды. Әрі оның бақытты туған тұлғасы адамгершілікке толы болатын. Ол жеті түрлі жазу түрімен жазатын. Алайда насх жазу түрімен бәрінен де жақсы жазатын - ды. Қасиетті Құранды бірнеше түрде көшіріп жазған әрі Мекке - Мәдинаға жіберген еді. Нәстәлик жазу түрімен де әдемі жазатын. Онда түрік, араб, парсы тілдерінде жазылған өлеңдер диуаны бар. Музыка (саз) және әншілік өнерін жақсы меңгерген. Қазіргі уақытта әншілер арасында оның кейбір әндері айтылып жүр. Ол барлық мақтауға лайық сипаттарды бойына жинақтаған дарынды патша болған. Оның көзі тірі кезінде астанасы - Бұхара қаласы ғалымдардың шоғырланған орнына айналып, ол өмір сүріп тұрған кезде жоғары деңгейге жеткені соншалық, Мырза Сұлтан Хұсейін заманындағы Гератты еске түсіретін-ді. Алайда Бабыр патша мен [Сайд] хан Ұбайдолла ханнан бұрынырақ дүниеден өтіп, Ұбайдолла хан олардан кейін қайтыс болса да патша мен хан туралы әңгіме ел арасында кең айтылып келді. Ол хикаяларға өзбектердің хикаяларының еш қатысы жоқ болатын. Егер Ұбайдолла ханның хал-ахуалына қысқаша тоқталатын болсақ, сөзіміз жүйелі болмас еді және [патша мен хан туралы] негізгі әңгімеміздің желісі үзіліп қалар еді. Сондықтан Шайбан өзбектерінің жай-жапсарын бұл жерде қысқаша жаздым, қазір де, бұдан былай да бұл кітапта өзбектер туралы әңгімеге қайта оралмайтын боламын...

ХАЗІРЕТ МАУЛАНА МҰХАММЕД ҚАЗИДІҢ

ДҮНИЕ САЛУЫ ЖАЙЫНДА ӘҢГІМЕ

«АЛЛА OFАН РАҚЫМ ЕТСІН»

...Тура жолға насихаттаушы хазірет Маулана Мұхаммедтің кемелді ғұмырын бұған дейін кітаптың бірнеше жерінде айтқан болатынбыз. Хазірет Маулана Ахси мен оның маңайына келгенін баяндағанбыз, ол осы аймақтың көңілі қай жеріне ауса, сол жеріне аялдайтын еді. Жұрт оның сұхбатына құлақ түретін. Өйткені сол аймақта оның жолын қуушылар мен берілген ізбасарлары өте көп болатын. Олардың әрқайсысы ерекше әрі ғажайып істердің куәгері болу құрметіне бөленгісі келетін, - өлең:

Ақ жүрегі әркімнің мың мәртебе жерленсе,

Не болмаса нәпсіден кірге батып шерленсе.

Мәжілісі жанынан өткен күннің бірінде,

Өлгендерің сол сәтте болар еді тірілген.

[Сайд] хан Ахсиден жүріп кеткен кезде, хазірет Маулана сонда қалды. Сүйіншік хан [осы қалаға] келген кезде, Мауланаға барды, оның өтініші бойынша Маулана Ташкентке баруды лайық көрді. Біраз уақыт өткен соң оның киелі жаны мына қапас дүниеден мәңгілік мекенге көшті, - өлең:

Жалтақтап ол жатпады, тар шеңберден аттады,

Сосын жолға бет бұрды сырлы сарай жақтағы.

Жалған өмір - жалған үй, белгілі оның ау - жайы,

Михрабқа мәңгілік дұға оқыды ол қол жайып.

Жаны жаннаттан орын алып, бір топ достарына барып қосылды. <Оларға Алланың рахметі жаусын, оларды жарылқап жұмақтан орын берсін>.

Сахинаның көзіндей бір-бірімен бас қосқан,

Дөңгелейді Қожа да, сахабалар қос - қостан.

Діннің сырын, әрине, өстіп олар тоқыған,

Ұлы сырды Алла да осы көзден оқыған.

Байқасаңдар: өзгеше үлгі болып өңгеге,

Шыр айналды аспанда періштелер дөңгелеп.

Әлденеше дөңгелек шыр айналып көгіңді,

Көктің дөңгелегінен дөңгелек боп бөлінді.

Хазіреттің шынайы әрі сенімді достары хазіретке хронограмманы [қайтыс болған жылына] мына сөзбен құрастырды: "Накд-и Қожа Ұбайдолла" (Мейірімді Қожа Ұбайдолла) 922 (1516) жыл. Оның шарапатты жасы алпыстан асып жетпіске аяқ басқан еді. Ол дүние ғылымы мен рухани ғылымның білгірі еді. Оның ерекше бітіміне барлық жақсы сипаттар жинақталған болатын. Оның елеулі де құнды шығармалары бар. Оның (рисаласы) трактаттары тариқатшылар басшылыққа алатын еңбек болып табылады. Солардың біріне "Силсилат-әл-арифин" ("Хақты тани білгендер тізбегі (шежіресі)") кітабы жатады, бұл өте жақсы еңбек. Ол үш бөлімнен тұрады. Бірінші тарауы шейхтардың жүріс - тұрыс ережесі және мүрид (шейхтың шәкірті) болудың шарттары жайында. Екінші тарауында хазірет Ишанның өмірбаяны [Қожа Ұбайдолла] баяндалады һәм мәжілісте айтқан [Алланы] тану ақиқаттары және оның кейбір ғажайып мінездері мен кереметтері туралы айтылады. Ал, үшінші тарауда кейбір киелі адамдардың сөздері мен таңқаларлық кереметтері әңгіме болады. Ол кейбір Аллаға иман келтірушілер тарапынан болған оқиғалар. Бұл кітапты айтып түсіндіруге тіл жетпейді. Бұл барлық сопылар жоғары бағалаған құнды дүние әрі, елудей бөлімнен тұрады.





Оның бұл кітаптан басқа да трактаттары бар. Солардың ішінде мен жаман неменің ол кісімен әңгіме үстінде батылдық жасап, қойған сауалдарыма қайтарған жауаптарының [жазбалары] да бар. Ол кісі сұрақтарыма кәдеге асар кеңестерін беріп, жауап жазған екен, сол еңбегімен мен жаман немені қуантуға сәті түспепті. Ол дүние салғаннан кейін оларды маған лайықты ұлы әрі сенімді ізбасары Мақдумзада Маулана Құтбаддин Ахмет беріп жіберіпті, мен ол трактатты бұл жерде толық келтіремін. Дәрменсіз мен бейшара неменің немкеттілік қаламы және надандық сиясымен жазылған нағыз шимайы, яғни бұл трактат дана адамдардың ынта - ықыласын өзіне аудара алмаса, зерек кісілердің көз алдында ешқандай құны болмайтынын анық білемін, сонда олар бұл қаламның қатаймағандығын әрі осынау бейшараның әңгімесінің кемшіліктерін осы трактаттың бағы мен ниетіне орай кешіретін болар. Мен [адамдардың] назарын бұл қысқа мазмұндауда қате кетіп қалуы ықтималдығына аудармақпын, күнәларды жуып, кешіруші Алла тағала бұл трактаттың шындықты жазғандығына байланысты кешірер, - өлең:

Бізге аян болғанмен, басқаларға аян ба?

Кінәліміз бәріміз, кешіре гөр, ей, Алла!

Өзімізді шынында біз күнәкар санаймыз,

Кешірер деп Алламыз үмітпенен қараймыз.

Хазірет Маулананың құдіреті күшті әрі қайырымды Алла тағаланың қорғауына көшкені туралы хабар мен бұл трактат, хан Атбасыға климат ауыстыруға кетіп, мені елдің істерін басқаруға қалдырған кезде тиген еді. Бұл хабар [Маулананың қайтыс болуы туралы] шын достарының жан жүрегін ауыртып, олардың көкірегі мына жолдарды әндетіп жүргендей болатын, - өлең:

Ондай таза жан жоқ-ты мына біздің өңірде,

Келіп еді пәк болып, пәк боп өтті өмірде.

Бұл қайғыдан көздің жасы қол болды, жүректер қан жылап, мына өлең шумақтары сол күндері тоқтаусыз айтылды:

Көздің жасын жинаса, бір телегей болар-ды,

Еңіреуді, жоқтауды жүрек өзі доғарды.

Сол күндері мамыражай таң кешкісін айырылысу түніне айналды. Сол қайғылы кезде осы трактат маған жетті, көкіректен мына жолдар төгілді:

Қаламынан жұпарлы бұйырса ғой бір әріп,

Ілер едім жалау ғып көк аспанға шығарып!

Осы трактат осы жерде толық келтіріледі, ол мынау:

Мейірімді, рақымды Алланың атымен бастаймын!

Құдайға шүкір Алла [адамды] ең ұлы, жақсы қауым етіп жаратты. Оған шындық пен білімнің хош иісті самалын жеткізді әрі оларды бейғамдық түнегі мен кемтарлықтан қорғады, олардың жүрегін тура жолға нұрландырды, анық білім берді. Олардың теріс ісіне қайғырды һәм иман мен дұға оларды жетеледі. Әрине оларға [пайғамбар] елші жіберілді. Пайғамбардың сөзін аяттар мен Құран негіздеді. [Алланың нұры жаусын] оған, сахабаларға, ғалым - ғұламалар мен мүміндерге...

Сонан оңаша әрі беймәлім жерде жұрттан жырақ жүретін Мұхаммед Қази деген лақап атымен мәлім Мұхаммед ибн Бұрһанаддин былай дейді, бірде мәжілісте Фаридун патшадай құрметке ие Жәмшид әулетіне жататын сол бір патшазаданың, бақытты ханның, мәртебелі шаһтың, әлемді жаулап алушының, ұлылық пен күш-қуат аймағының күні, бақыт ағашының жемісі, ұлы әлемнің жаны, қараша халықтың дәнекері, қалаларды гүлдендіруші, ерлік даласының шабандозы, әлсіздердің көмекшісі, ғалымдардың қамқоршысы, патшалықты қадірлеуші, достарын құрметтеп, жауларын қиратушы, Алланың көлеңкесі Мұхаммед Хайдар ибн Мұхаммед Хұсейін гурганды таныстырды.

<Алла тағала патшалық пен сұлтандығын мәңгі етсін және оған шын достарына оның мейірімі мен игілігін берсін>. Өлең:

Пайғамбардың атымен - әулиенің сыры бұл –

Күшті болсын қолдары, артсын бедел, үрімі.

Әсерінен біреудің қалмасын тек қаңырап,

Ортасына түспесін қасиетті шаңырақ.

Ұлы міндет атқарсын, заман болып билесін,

Мүлкі болып әлемнің, тапсын сөйтіп үйлесім.

Мейірімен Алланың болсын жумақ бағында,

Әкесінің рухы ырза болсын тағы да.

Болсын бүкіл жаһанда Әлі дейін әйгілі,

Жарысында жақсылық бермесін бір бәйгені.

Мен патшалықты басқару ережесі жөнінде кітап жазайын деп мәлімдеймін. Әлсіз қалам күшімен осыған орай ауыр күнәлар, һәм ғалымдар мен даналардың мемлекетті басқару шарттары жөнінде айтқан ойлары келтірілетін болады әрі жоғары мәртебелінің шексіз мейірі мен таусылмас ілтипатына лайық ол патшалық мейіріммен дәруіштің мына трактатына көреген көзбен қарап, құптап патшаларша шын достардың кемшіліктерін елемей, жақсы тілек білдірушілердің қаламының қателерін кешірер деген үміттемін.

Хақ тағала әлемді жаулаушы сол жанды заманның апаты мен кесапатынан әр түрлі бәле-жаладан аман сақтасын. Әрдайым уақыттың тұлпары һәм тіршіліктің арғымағы оған қызмет етсін. Әрқашан мемлекеттің күні қарауындағы елінің әлсіздері мен қара тобырлардың, кедейлер мен нөкерлердің және дәруіштердің басында мәңгі жарқырап тұрсын, ал оның бақытының саясы мызғымасын.

Шын мәнінде опасыз дүние байлыққа сүйенбеген патша нағыз патша, өйткені опасыз дүние өтпелі, тұрақсыз. Байлық дегеніміз әділеттілік пен игіліктің салтанат құруы әрі имандылық бақыты жұмақ бағына осы әлемнен жетеді. Бұл жөнінде шексіз айта беруге болады. Сол себептен, ауыр күнәлар мен басқару [мемлекетті] шарттарына т.б. қайта ораламыз.

Мынаны біл, <Аллаға жақын адамдарды бірге құлшылық етуді жазған> - Ұлы ғалымдар, зерттеушілер және олардың бақылаушыларының басым көпшілігінің пікірінше адамзат баласын жаратудағы мақсат - екі әлемді жаратушының сүйіспеншілігі деп есептейді. Егер жаралған пенде осы дүниеден өзімен бірге хақ тағалаға деген сүйіспеншілігін алып кетсе, одан асқан бақыт болмас еді. Жүрек күнәлардың тікені мен қоқымынан тазартылып, шынайы махаббаттың дәні ұстамдылық пен ынталылық суымен Алланың таңдаулылары ережесі бойынша суарылса, <Алла олардың жанын нұрландырсын>, онда ол дамып махаббат деңгейіне жетеді, махаббаттан өзгенің бәрі толық күйіп кетеді, - бәйіт:

Махаббат ол қызыл от, отты осал жан баспасын,

Өртейді ол аямай сүйгенінен басқасын.

О махаббат, мәңгі өрт, мәңгілік от сенбейді.

Себеп-салдар емшісі өзің дейді, сен дейді.

Өр мінезді, тәкаппар, білмейтұғын жалыныс,

Гален мен Әфлатон және біздің жалинус.

Тағы да біл, қымбаттым, ауыр күнәларға қатысты қайшылықты [пікірлер] өте көп. Кейбіреулер пайғамбардың ауыр күнә жетеу дегенін айтады, олар мынау: біріншісі -Аллаға күпірлік келтіру, Алла одан сақтасын; екіншісі - біреуді нахақ өлтіру; үшіншісі -адал адамдарды балағаттау; төртіншісі - жетімнің малын нахақтан жеу; бесіншісі -алтынның өсімін (алу) жеу; алтыншысы - кәпірлермен соғыс кезінде бір мүмін екі кәпірден қашу; жетіншісі - ата-ананың құқығын таптау, яғни мойынсұнбау. Енді кейбір ұлы адамдардың айтуынша, күнәларға шариғат заңгері дәл анықтама бермеген, бірақ та жазалауға жататын теріс қылықтар деген.

Бірақ сөздері дәл де нақты айтылатын ұлы көреген зерттеуші, шейх Әбу Талиб Макки. "Қууат әл-қулуб" ("Жүректердің қуаты") атты кітабында барлық тақуа адамдардың бір пікірін келтіріп, он жеті ауыр күнә бар, олардан аулақ болу керектігін, ал қалғандары -жеңіл күнәға жатады, олар кешірімді дейді. Осы күнәлардың [он жетінің ішінде] төртеуі жүрекке байланысты: біріншісі - Аллаға күпірлік келтіру, Алла одан сақтасын; екіншісі -қаншама күнәсі ауыр болса да Алланың рақымдылығынан үмітін үзу; үшіншісі - Аллаға құлшылық етіп жүрсе де Алланың қаһарынан қорықпайтындар; төртіншісі - күнә жасауда табандылық көрсетушілік (яғни, үздіксіз күнә жасайтындар).

Ендігі [төрт] күнә тілге қатысты: біріншісі - өтірік куәлік беру; екіншісі - өтірік ант ішу; хақты (шындықты) жоққа шығарып] нахақты, (өтірікті) шындық етіп көрсету; үшіншісі -[тақуа] адамдарды балағаттау; төртіншісі - сиқырлық жасау [дуалау].

Келесі екі күнә қолға қатысты: біріншісі - ұрлық жасау; екіншісі - нахақ қан төгу; Үш күнә қарынға қатысты: біріншісі - шарап ішу; екіншісі - жетімнің малын нахақ жеу; үшіншісі -[берген нәрсенің] алтынның өсімін жеу. Ендігі екі күнә жыныстық қатынасқа байланысты: біріншісі - зинақорлық, екіншісі - ләват және бірі аяққа байланысты: ол соғыс күні бір мұсылманның екі кәпірден қашуы.

Тағы бірі жалпы адамға қатысты: ол әке-шешені тыңдамау, яғни әке-шешеге бағынбай, қызбалық жасау. Әр адам осы он жеті [күнәдан] аулақ болса, бұдан басқа күнәлары кешіріледі. Әрі бұл шындыққа жақын. Кейбір ұлы сопылар айтқан: егер жұма намазға барсаң, келесі жұмаға шейін басқа жеңіл күнәларды жоюға мүмкіндік береді.

Күнәлардың қоқымынан бітеліп қалған жүрек алаңы ашылып, жүрек сарайы қоқыстардан тазарып, шынайы махаббат әміршісі жүрек тағына отыруға лайық болады. Құранның мына аятына сай: <Егер патшалар әлдебір қалаға шабуылмен кірсе, оны қиратпай тынбайды, атақты адамдарды қор етеді. Ендеше, бұлар да соны жасайды> дейді. Осылайша бұрынғы тәртіпті бұзып, Аллаға ғибадат және құлшылық етуді қалыптастырады. Содан кедергісіз сүйіктіге қауышады.

Егер кімде-кімнің маңдайына құдайдың құлдарына қамқоршы болу, және патшалық билікке қол жеткізу жазса, онда ол патшалық етудің шарттары бар екенін білсін, ол шарттарсыз патшалықтың істері де, дін де, тіршілікте де реттелмейді. Мемлекет жамағатының патшаға бірсыпыра хақылары бар. Патша сол хақыларын орындамайтын болса, ақырет азабынан құтыла алмайды. Енді тұспалдап айтылған сөздердің әрқайсысының мәні қысқаша баяндалады.

Алайда патшалықты билеудің (басқарудың) он шарты бар.

Біріншісі - белгілі бір істі шешерде патша өзін көпшіліктің бірі ретінде, ал басқаны өзіне әкім ретінде қою керек, өзі құптамаған үкімді ол басқаның қабыл алуын лайық деп санамасын.

Екінші шарт: мұсылманның қажетін орындауды патша, ғибадат санасын. Пайғамбар бұйырды: "мүміннің көңілін шаттыққа бөлеу - адамдардың барлық ғибадаттарымен тең". Мұсылман патша ұдайы мұсылманның мұқтажын өтеуге дайын болуы керек. Егер бір мұсылман оның есігінің алдында қажеттілікпен келіп күтіп тұрған болса, ол сол мұсылманның талабын орындамай ешбір жұмысына кіріспеуі керек. Өзі нәпсінің ығына орай мұсылманның қажеттілігіне немқұрайды қарамауы керек.

Үшінші шарт: ішу және жеуге, киінуге келгенде "Рашиддин халифаларға" еліктеп, ұқсап баққан жөн болмақ, ал әр түрлі тағамдарды жеп, мәз болып, ішімдіктер ішіп көңіл көтеріп, қымбат бағалы киімдер киіп жүруге дағдылану дұрыс емес. Хазірет Әлі әмір-әл-мүменин <Алла оған риза болғай> халифалық таққа отырған күні - базарға барып, бір көйлекті үш дирхәмға сатып алды. Содан жеңін білезіктен төмен, ал етек жағын тобықтан төмен кесіп тастады, одан неге бұлай істедің деп сұрағанда, оған: "Бұл тазалыққа ыңғайлы және кішіпейілділікке лайық әрі ғибадатқа дұрыс", - деп жауап берді.

Төртінші шарт: әңгіме барысында сыпайы сөйлеу, себепсіз қатал тіл қатпау һәм естігенде қатты мұңаймау, серігіңді көп сөйлеп мезі етпеу, әлсіздермен, пақырлармен сөйлесуге арланбау. Мамун халифа заманында біреу қылмыс жасап, қашып кетеді. Оның ағасын [Мамунның] алдына алып келді. Мамун айтты: "Өз бауырыңды тап, әйтпесе өзің өлесің". Ол кісі айтты: "Ей, әмір мүминием, егер сенің әкімің біреуді өлтіргісі келген болса, сен оған оны босатқын деп жарлық берсең, онда әмір оны босатар ма еді?". [Мамун] кенеттен: "Әрине босатады", - деді. Сонда сол кісі айтты: "Мен сені әлемге билеуші еткен Алладан үкім алып келдім. <Күнәһардың ешқайсысы басқаның күнәсын өз мойнына ала алмайды>. Сонда Мамун: "Оны босатыңдар. Ол ғажап дәлелдеді", - деді.

Бесінші шарт: [патша] халықты риза ету үшін үкімінде әлсіздік байқатпауға және алдамауға тиіс. Кез келген адамды риза ету үшін хақ (шындық) және шариғатқа қарсы іс жасамауы керек және мынаны білу тиіс: билік етудің ерекшелігі ұдайы елдің жартысы әкіміне риза бола бермейді, өйткені жауласушы жақты хаққа (шындықпен) риза ету де және жалпы халықтың әділ әкімге риза болуы да мүмкін емес. Сондықтан патша риясыз да әділ үкім берер кезде халықтың ашу-ызасын ойламайды, хақ тағаланың ризалығын көздейді. Алла тағала сонда оған риза болады һәм халықты оған риза еткізеді. Мысалға, Алланың елшісі <Алла тағала оның жолын беріп, сәлемін жолдасын> айтты: <Алла тағала кімде-кім Алланың рақымын, халықтың ашу-ызасын іздегенге разы болады, ал адамдарды қанағаттандыру - Алланың ісі>.

Алтыншы шарт: Расул-е-Алла айтқандай, патша елге төнген қауіптен қамсыз қалмауға тиіс, ол әмір мен басқарушының билігі мәңгі игілік пен бақыттың құралы екенін нақты білуі керек. Көптеген патшалар мен әмірлер өтпелі дәулетке тәкаппарланып, өз нәпсісін [тежемей], дінді ойрандап, иман, арын таптайды.

Сондықтан бүгін қолда билік барда дүниедегі дәулетті ақыреттің кіріптарлық дәні етпеуге күш салу керек. Тура жолға түсіп, әділеттікке қызмет етуді ғанибет санаған жөн. Әділ патшаның әр күнгі әділетті ісі оның жасаған барлық ғибадаттарымен тең келеді.

Сондықтан ол өзін осындай бақыттан мақұрым қалдырмауға тырысуы тиіс.

Жетінші шарт: патшаның дінді уағыздаушы ғұламалармен дидарласып, сұхбаттасып отырғаны мақұл. Бұл заманда ондай адамдарды табу қиын. Ал егер де бақытына орай табылып жатса, олармен кездесуге ынталы болып, олардың насихатын өз өмірінің бақыты деп білуі тиіс және тақуа сипатындағы надандармен, өтірікшілер, пасықтармен сұхбаттасудан аулақ болу керек, өйткені бұл адамдар дінді ойрандаушы болып табылады. Мынадай бір аңыз бар: һарун-ер-Рашид, Шейх Шакик Балхиді <Алла оның құпиясын нұрландырсын> шақырып маған бір ақыл-кеңесіңді бергін деп сұрады. Ол (таза киелі жан) жауап берді: Әй, әмір әл-мүминин, Алланың бір сарайы бар. Оны тозақ деп атайды. Сені сол сарайдың есікшісі еткен және саған халықты ұстау үшін үш нәрсе берген, ол: мал (байлық), қылыш, қамшы. Байлықпен сен мұқтаждардың қажетін өтейсің, содан олар мұқтаждыққа душар болмайды. Залымдарды қылышпен көндіресің, ал пасықтарды қамшымен тәрбиелейсің. Егер осылай ететін болсаң сен өзіңді де, халқыңды да құтқарып қаласың. Керісінше істер болсаң бәрінен бұрын тозаққа барасың, ал басқалар да сенің соңыңнан ілесетін болады".

Сегізінші шарт: патша менменсіп һәм тәкаппарланып халықты жәбірлеп, өзінен шошытпауға тиіс, қол астындағыларға, әлсіздерге, игілік, шапағат жасап қара халықтың сүйіспеншілігіне бөленуге ұмтылуы керек. Пайғамбарымыз <Алла оған сәлемі болсын>: "Ең жақсы патшаларың сіздерді сүйетін және сіздер оны сүйетін патшалар. Сіздердің ең жаман әкімдеріңіз сіздерді дұшпан деп санайтын һәм сіздер де оларды өздеріңіздің жауыңыз деп санайтын әкімдер".

Тоғызыншы шарт: патша қиянатшыл, залым басшылардың қылмысына бейжай қарамауға тиіс және қасқыр мінезді залымдарды қара халықты басқаруға қоймауға міндетті. Әрі біреуінің зұлымдығы мен қиянатын көрген заматта оған сөгіс беріп жазалауға тиіс, осылайша басқаларға ғибрат етуі керек. Патшалық етуде жұмсақтық, бостық танытпауға және басшылықтағы адамдарды ақыл-кеңесімен де, жазалау жолымен де тәрбиелеуге тиіс.

Оныншы шарт: әкім не патша парасатты болуы керек. Патша болып жатқан оқиғаларға пайыммен, терең үңіліп қарауы керек, һәм әркім даналық, ақыл, ақиқат алдында оларды тудырған себепті айқындап әрі даналық көзбен олардың зардабын көре білуге тиіс. Егер олар кәдуілгі іс болса, шариғат жолымен шешуге міндетті, ал егер мәселе шиеленісіп кеткен болса, оны парасаттылық нұрымен ұғуға тиіс. Осы турасында басқалардың айтқанына сенбеуі керек. Өйткені аяқталынатын мәселелерді шексіз пайымдай беру тілімен түсіндіруге болмайды.

Мұсылман қауымының патша санасуға тиіс бірсыпыра хақы бар екенін білгін Әкім не патша құқықты өтеуге аяғынан тік тұруға міндетті. Яғни ол істі атқару оларға уәжіп саналады. Ол не? Ол [патшаның] мұсылмандарға кішіпейіл болу және билікті пайдаланып дандайсып мұсылманға тәкаппарлық көрсетуге болмайды және нақты деп білсін: Хақ тағала тәкаппарлар мен залымдарды дұшпан деп санайды. Егер [патша] қара халықтың әңгімесіне құлақ қоймайтын болса, сол үшін өкінетін болады. Ол [патша] егер өсекшілер, арам пейілділер мен қызғаншақтарды тыңдайтын болса, олар пасық (шіріген) сөздерді айтып жеткізеді және қызғаншақ, барлық жақсы нәрсені жаман деп санайды. Мынадай бір әңгіме бар, бірде бір кісі әмір әл-мүминин Әлінің жанына барып, біреуді сөз етуге кірісті. Әмір әл-мүминин айтты: "Бұл әңгімені тексеріп көреміз. <Егер сен шындықты айтсаң, онда сені сөз тасушы ретінде жазалаймыз, ал егер алдасаң, өтірікші ретінде жазалаймыз>. Бірақ жаздым - жаңылдым (тәубе) десең сені кешіреміз". Ол жауап берді: "Әй, әмір әл-мүминин, тәубе қылдым", - деді.

Және де патша мұсылманға жамандық, не қылмыс жасағаны үшін ызалануға болмайды. Егер мүмкін болса кешіргені дұрыс. Дінге нұқсан келтірген болса, оны кешірмей оған қаһар көрсетер болар. Бірақ дүниелік істерді кешіру - абзал. Кімде-кім басқаларды кешірсе, хақ тағала оның күнәларын қиямет күні кешіреді.

Хақ тағала Жүсіп Сыддыққа «оған Алланың сәлемі болғай» аян берді:

"Әй, Жүсіп, сен өз бауырларыңды кешіргендіктен, біз сенің дәрежеңді жоғарылаттық".

Көп әңгіме айтылды, айтарым бар әлі де,

Бүлікші һәм ғашық жаз, терең бойла мәніне.

Жүрек айтты: Алланың іліміне әуеспін,

Келсе егер қолыңнан, аяма ақыл, кеңесті.

"Әліп" дедім мен оған, "Әліп" деп ол қайталар,

Үйде біреу болса егер, жария ғып айта алар.

ТҮСІНІКТЕМЕЛЕР

1 Құран Кәрім. Аударған: У.Қыдырханұлы. Алматы, "Дәуір" 2002 ж. 3-сүре, 26-аят.

2 Ибраһим Халиолла - пайғамбар, бір құдайға сиынуды алғаш уағыздаушы, Тауратта Авраам деп аталады. Кең тараған лақабы - Халил Аллаһ (Алланың досы), одан басқа оны имам-қауым басшысы, Сыддық - сенімді, Ханифа - бір құдайға сиынуды уағыздаушы деп те атайды.

3 Сүлеймен - қайырымды да ақылды болған ежелгі патша, Таурат бойынша ол Дәуіттің ұлы. Құранда Сүлеймен әкесімен бірге қарамағындағылардың талас мәселелерін шешіп отырған, әкесінен де асып түсіп, кейіннен оның тағына ие болған пайғамбар.

4 Дәуіт — пайғамбар әрі патша. Сүлейменнің әкесі. Тауратта Давид деп аталады,

5 Жүсіп - пайғамбардың есімі.

6 Иса Мариямұлы - пайғамбардың есімі. Иса - Иисус. Құранда әл - масих - мессия, Ибн Мариям - Мариямның ұлы, Абд Аллаһ - Алланың құлы, Расул Аллаһ - Алланың елшісі деп айтылады.

7 Құран Кәрім, 61-сүре, 6-аят.

8 Құран Кәрім, 61-сүре, 6-аят.

9 Әмір әл-Мүменин Әбу Бәкір Сыддық (шамамен 572-634 ж. 23 тамызы) - төрт халифтың алғашқысы.

10 Омар ибн Хаттаб (шамамен 585-644жж.) - екінші халиф.

11 Осман ибн Аффан (шамамен 575-656жж.) - үшінші халиф.

12 Хазірет Әли (Әли ибн Әбу Талиб, 661 ж. 21 қаңтарда қайтыс болған) төртінші халиф, Мұхаммед пайғамбардың немере туысы әрі күйеу баласы.

13 Хамза - Мұхаммед пайғамбардың көкесі, Мүтәліптің бес ұлының бірі. Мұхаммед пайғамбардың жақтасы әрі қорғаушысы.

14Аббас - Мұхаммед пайғамбардың көкесі, Мүтәліптің ұлдарының бірі.

15 Шарафаддин Әли Йәзди - (858/1454 жылы қайтыс болған) Ақсақ Темірдің өмір тарихы, жорықтары туралы, ресми құжаттар мен тарихи оқиғалардың куәгерлерінің деректері негізінде парсыша жазылған "Зафарнаме" кітабының авторы. Бұл еңбек Ташкентте парсы тілінде "Фан" баспасынан 1972 жарық, көрген.

16 "Зафарнаме " ("Жеңіс кітабы") - Ақсақ Темірдің тарихы хақында парсы тілінде жазылған көпшілікке танымал тарихи еңбек. Әли Иәзди бұл тарихи еңбегін 828/1425 ж. аяқтап, Ақсақ Темірдің мұрагері Шахрухқа тарту етеді.

17 Тоғылық Темір хан - алғашқы Моғолстан ханы. 730/1329-1330 - 764/1362-1363 жж. өмір сүрген. Шыңғыс ханның екінші ұлы Шағатайдан тарайды. Шығу тегі мынадай: Шыңғыс хан - Шағатай - Мамкан (Мүтүген) - Қара Үйсін (Есун Дува) - Барақ хан - Давадж (Дува) -Есенбұға - Тоғылық Темір. 748/1347-48 жылы Тоғылық Темір жергілікті тайпа әмірлерінің қолдауымен таққа отырады. Өмірінің соңына дейін билік етеді. Мәуреннаһрды бағындырып, онда өз ұлы Илияс Қожаны билеуші етіп отырғызады.

18 Маулана Аршададдин (Хазірет Маулан Аршададдин) - дін басы, шейх, Жалаладдин Бұхаридың ұлы. Тоғылық Темір хан Маулана Аршададдиннен ислам дінін қабылдаған.

19 Барак; хан - Шағатай ұрпағының өкілі, Шағатай ұлысында 663/ 1264-670/1271 жж. билік еткен.

20 Кебекхан - Шағатайлық хан, 718/1318 - 726/1326 жж. билік еткен. Басқа да дерек мәліметтері бойынша, Кебек хан өмірінің соңына дейін исламды қабылдамаса да, мұсылман мәдениетін қабылдауға батыл қадам жасаған. Қаршы қаласындағы оның қабірінің басына күмбезді кесене салынған.

21 Әбдірашид хан — Шағатай ұрпағы, Сұлтан Сайд ханның ұлы. 1510 ж. туған, 1533 жылы әкесінің орнына Моғолстанда хандық билікке келген. 1559/60 ж. қайтыс болған. Әбдірашид ханның тұсында шайбанилық билеушілермен жауласу аяқталып, қазақ хандарына қарсы шайбанилық билеушілермен одақтасып бірнеше рет жорық жасайды.

22 Сұлтан Сайд хан — Шағатай ұрпағы, Моғолстан ханы Сұлтан Ахмет ханның үшінші ұлы. 892/1487 ж. туған - 939/1533 ж. қайтыс болған. 920/1514 ж. дулат әмірі мырза Әбу Бәкірден Қашқарды күшпен алып, Шығыс Түркістанда 1533 жылдың 9 шілдесіне дейін билік етеді.

23 Құран Кәрім, 7-сүре, 172-аят.

24Құран Кәрім, 2-сүре, 212-аят.

25 Құран Кәрім, 2-сүре, 7-аят.

26 Құран Кәрім, 6-сүре, 39-аят.

27 «Кашф әл-махжуб» - суфизмнің тарихы мен мәніне арналған еңбек. Кітап авторы -суфизмнің жунаид ағымының ірі теоретигі Әбу- л-Хасан Эли ибн Усман ибн Абу Әли әл-Жуллаби әл-Хужвири әл- Ғазнауи (шамамен 464/1071 ж. қайтыс болған).

28 Құран Кәрім, 6-сүре, 122-аят.

29 Герат қарты - 396/1006-471/1088 ж. өмір сүрген Әбу Исмаил Абдолла ибн Әбу Мансұр Мұхаммед әл-Ансари әл-Харави. Белгілі гераттық шейх.

30 Шейх Жамаладдин (Жамаладдин Бұхари) ХІҮ ғ. өмір сүрген шейх, Тоғылық Темір ханның ислам дінін қабылдауына ықпал жасаған.

31 Есенбұға хан - Шағатайдың ұрпағы, Шағатай мемлекетінде шамамен 709/1309-718/1318 жж. билік құрған. В.В. Бартольд Мұхаммед Хайдардың Есенбұға хан Тоғылық Темірдің әкесі деген мәліметін жаңсақ деп күмән келтіреді, өйткені Есенбұға хан 1318 жылы, яғни Тоғылық Темір дүниеге келгенге дейін қайтыс болған, "Зафар намеде" Тоғылық Темірдің әкесі деп Елқожа (Әмил Қожа) айтылады, ал Махмұд бин Уәли "Бахр әл-асрарде" Елқожа мен Есенбұғаны бір адам деп жазады.

32 Әмір Болатшы - дулат тайпасынан шыққан әмір. Есенбұға хан тұсында Қашқарияны билеген. Мұхаммед Хайдар Дулатидың алтыншы атасы.

33 Моғолстан - Шағатай мемлекетінің құлауы салдарынан XIV ғ. ортасында қазіргі Оңтүстік - Шығыс Қазақстан, Қырғызстан аумағында құрылған, дулат тайпасының ықпалы мықты болған тәуелсіз мемлекет. Құрамына түрік тілді және түріктенген монғол тайпаларын біріктірді, ХVIғ. ортасына дейін өмір сүрген. Моғолстан шекарасы, ХІҮ-ХҮІ ғ.ғ. бойы өзгеріп отырған "Тарих-и Рашидиде" (237а-бет) толық көрсетілген. Моғолстан аумағына алғашында Сырдария, Сарысу, Балхаш, Ертіс аралығындағы байтақ жер қараған. Содан кейін Қырғызстан және Іле өлкесінің көп бөлігі кірген, Моғолстан ыдыраған кезде моғол хандарының билігі Қашқарияда ғана жүрді.

34 Ақсу — Шығыс Түркістандағы қала мен өзеннің аты.

35 Өртебе (Уртубе) - Әмір Болатшының атасы, Мұхаммед Хайдардың бабасы. Шыңғыс хан Өртебеге ұрпақтарына мұрагерлік жолымен қалатын жеті артықшылық - мансап тағайындаған. Ол жарлық 625 (1227-1226) жылдан, 940 (1533 жылдың шілде - тамызына) дейін күшінде болған.

36 Маңлай Сүбе - "Күнгей жақ", Моғолстанның оңтүстік жағы. Маңлай Сүбе дулат әмірлерінің иелігінде болған аймақ. Мұхаммед Хайдар өзінің бабалары Шағатай әулетінен бұл жерді үлес ретінде алғанын жазады.

37 Құсан - Шығыс Түркістандағы ежелгі қалалардың бірі. Орталық Азияның ірі мәдени, сауда - транзит оазисі ретінде белгілі.

38 Тарбұғыр - Қашқардан Қарашарға барар жолда орналасқан қала.

39 Самғар - Ходженттің шығысында 25 шақырым жердегі қыстақ, ол жерден тұз өндірілген.

40 Черчен - Қашқарда Тарим өзенінің бассейніне жататын ежелгі оазис және қыстақтың аты.

41 Сары ұйғыр - Шығыс Түркістанның оңтүстік-шығыс шекарасындағы және Лобнор көлінің оңтүстік жағындағы облыс.

42 Қашқар - оазистің және Шыңжанның ең маңызды қаласының аты, Түмен өзені оң жақ жағалауында орналасқан Қашқар аймағының орталығы.

43 Хотан - оазистің және Шыңжанның оңтүстік бөлігіндегі Тарим өзенінің орта ағысы бойындағы, Урун-Каштың сол жақ жағалауындағы қаланың аты.

44 Жаркент - Шығыс Түркістандағы үлкендігі жағынан екінші қала. Жаркент дарияның солтүстігінде 12 км. жерде, оазистің солтүстік-шығыс бөлігінде орналасқан.

45 Қашан - бүгінде Наманган облысы, Касансай өзені бойындағы елді мекен.

46 Ахсикент (Ахсикет, Ахси) - Ферғананың ежелгі қаласы әрі оның X ғасырда астанасы болған, Сырдарияның оң жақ жағалауында оған Қасансай өзенінің құяр жеріне жақын маңда орналасқан. Оның қирандылары Наманган жанынан да табылған.

47 Атбасы - жотаның, алқаптың, өзеннің (Нарынның сол тармағы) және Қарақайың өзенінің Атбасыға құяр жеріне жақын орналасқан ежелгі Қаланың аты. А.Н.Бернштам қаланың қирандыларын зерттеп, Атбасының соғды шеберлері салған деген пікірге келсе, В.В.Бартольд Ежелгі Атбасы Қошай - Қорғанның орнына тұрғызылған деп есептейді.

48 Қарақорым - Монғолияның Орхон өзені бойында XIII ғ. салынған қала. 1220 жылдары Шыңғыс хан құрған империяның астанасы болды. XVI ғасырға дейін қала өмір сүрді.

49 Луб және Катак - құм астында қалған ежелгі қалалар. Мұхаммед Хайдар бұл қалалар Тұрфан мен Хотан аралығында болған деп көрсетеді (6 б.)

50 Тұрфан - Лукчун ойпаты және Тянь-Шань тау тізбектері аралығындағы оазистің және осы оазисте орналасқан қаланың аты. Бұл қаланың ерте кезде Қытай мен Батыс елдерінің арасында сауда-саттық жүргізудегі маңызы үлкен болған.

51 Айкөл (Байкөл) - ауыл, қыстақ.

52 Құран Кәрім, 9-сүре, 36-аят.

53 Әмір Тулақ (Төлек) - дулат тайпасының әмірі, әмір Болатшының туған ағасы. Әмір Тулақтан соң ұлысбегі лауазымы әмір Болатшыға өтеді.

54 Мәуреннаһр - Әмудария мен Сырдария аралығындағы аймақ.

55 Жете - бұл жерде Моғолстанның синонимі ретінде қолданылған.

56 Тармаширин хан - Шағатай ұрпағы, Шағатай ұлысының Мәуреннаһр бөлігінде 1326-1334 ж.ж. билік құран. Исламға қарсы жергілікті көшпелі тайпалардың көтерілісі кезінде қаза тапқан.

57 Кереит, кераит - ғалымдардың бір тобы монғолдардан шыққан десе, екінші бір ғалымдар түріктерден таралған деп есептейді. Кереит этнонимін қырғыздар мен алтайлықтарда ұшырасатынын көрсетеді.

58 Арқанут - түрік тайпаларының бірі. Монғолияның солтүстігінде мекен еткен.

59 Қаңлы - түркі тілді ежелгі ірі тайпа. Шу, Талас алқабын жайлаған.

60 Шахрисабз - бүгінде Өзбекстан Республикасы Қашқадария облысындағы қала. Қаршы қаласынан шығысқа қарай 140 км. жерде.

61 Кеш - Шахрисабз қаласының көне атауы.

62 Қаршы - ертеде бұл шаһар Нахшеб және Несеф қаласы деп аталған. Бүгінде Өзбекстанның Қашқадария облысының орталығы.

63 Сахибқыран - "Қос бақытты жұлдызды: Шолпан мен Юпитерді немесе Шолпан мен Күнді иеленуші", яғни "бақытты" деген мағынада. Бұл эпитет Әмір Темірден бастап билеушілердің есімдерімен байланыстыра қолданылады. Бұл жерде Әмір Темірдің эпитеті ретінде берілген.

64 Жейһун - Әмудария өзенінің арабша аталуы.

65 Құран Кәрім, 48-сүре, 1-2-3-аят.

66 Жәмшид - Ежелгі Иран тарихындағы атақты патшалардың бірі, адамдарды өнерге, қолөнерге үйреткен, адамзат өміріне заңдарды, ғылымды және т.б. енгізген. Оның билік құрған кезеңі "алтын ғасыр" деп есептеледі. Жәмшидтің есімі патшалық ұлылықтың, биліктің синониміне айналады. Ортағасырлық - парсы әдебиетінде билеушілер Жәмшид есімімен теңестіріліп, мадақталып отырған.

67 Тарағай - Әмір Темірдің әкесі.

68 Құран Кәрім, 3-сүре, 159-аят.

69 Хузар (Хезар) - бүгінде Гузар Өзбекстан Республикасының Қашқадария облысындағы аудан орталығының аты.

70 Хожент - Сырдарияның бойында орналасқан ежелгі қала.

71 Жувейн - Сеистанда орналасқан қала.

72 Әмір Хұсейн - Балх уәлаятының билеушісі; 1346-1358 жж. Мәуреннаһрда Шыңғыс ұрпақтарынан шыққан "қуыршақ" хандар арқылы билік жүргізген.

73 Вахш - Әмудария өзенінің ортаңғы ағысының аты.

74 Дарбанд-и Аханин ("Темір қақпа") — Байсынтау тауларындағы белгілі шатқал, Бұхара мен Самарқаннан Балхқа баратын күре жол осы шатқалмен өтеді. Мырза Мұхаммед Хайдар бұл шатқалды кейде монғолдың Кахлаг сөзімен айтады.

75 Кейхұсрау Хотталани - Әмір Хұсейін әскерінің қолбасшыларының бірі.

76 Құндыз - Ауғанстан аймағындағы Пянжіге барып құятын Сұрхаб өзенінің оң жақ жағалауында орналасқан қала.

77 Илияс Қожа оғлан — Тоғылық Темір ханның ұлы, әкесінен соң 764/ 1362-63 жж. Моғолстанның ханы болады. 765/1363-64 ж. дулат әмірі Қамараддин оны өлтіреді.

78 Қалмақ — монғол тайпаларының түрікше аты, өзінің аты ойрат.

79 Бадахшан - Пянжінің сол жақ жағалауында орналасқан таулы облыс. Керуен жолы Қытайдан Үндістан, Иран, Еуропаға осы аймақтан өтеді.

80 Таликан (Таихан) - Әмударияның оңтүстігінен және Балхтан шығысқа қарай созылып жатқан Тохаристан облысының бас қаласы.

81 Құран Кәрім, 4-сүре, 128-аят.

82 Арханг - Әмударияның жоғары жағындағы мекен.

83 Сали Сарай - Әмударияның солтүстік жағалауындағы мекен.

84 Хатлан - Памирдегі Вахш және Пянж өзендері аралығындағы облыс.

85 Дешт-и Кулак (Гулак) - кітап авторының жазуына қарағанда (153 б) Хатлан аймағындағы мекеннің бірі Гулак - Гул-и Зиндан Пул-и Санган мен Балджуан аралығындағы ауыл.

86 Құран Кәрім, 6-сүре, 96-аят.

87 Жала - Пул-и Сангиннің солтүстік жағындағы мекен.

88 Пул-и Сангин ("Тас көпір") - Вахш өзеніне таулардың тар шатқалынан ені бірнеше метрге дейін сығылып ағатын қылта жеріндегі өте биік екі құз жартасқа салынған көпір, одан жол Қорғантөбе алқабына шығады.

89 Құран Кәрім, Алматы, "Жазушы" баспасы, 1991ж. 2-сүре, 249-аят.

90 Құран Кәрім, 93-сүре, 1-аят.

91 Құран Кәрім, 93-сүре, 1-2-аят.

92 Құран Кәрім, 88-сүре, 4-аят.

93 Құран Кәрім, 99-сүре, 1-аят.

94 Құран Кәрім, 2-сүре, 20-аят.

95 Құран Кәрім, 38-сүре, 33-аят.

96 Құран Кәрім, 101-сүре, 2-3-аят.

97 Құран Кәрім, 3-сүре, 13-аят.

98 Құжрат - "Зафарнаменің" Ташкент басылымы бойынша берілді. (л. 107 а). Басқа нұсқаларда - Хужрат деп берілген.

99 Кахлага - Дарбанд-и Аханиннің моғолша атауы.

100 Жикдалик - ауыл мен өзеннің атауы, бүгінде Өзбекстанның Сұрхандария облысы аумағында.

Құран Кәрім, 38-сүре, 26-аят.

101 Құран Кәрім, 12-сүре, 100-аят.

102 Құран Кәрім, 48-сүре, 27-аят.

103 Құран Кәрім, 67-сүре, 5-аят

104 Құран Кәрім, 12-сүре, 100-аят

105 Бахрин (Барин) - монғол текті тайпа, кейін олар XIV ғ. Қыпшақ - қырғыз ұлысы құрамына кірген.

106 Құран Кәрім, 39-сүре, 74-аят

107 Құран Кәрім, 9-сүре, 25-аят

108 Құран Кәрім, 5-сүре, 21-аят

109 Құран Кәрім, 3-сүре, 126-аят

110 Бам (Ям) - Самарқанның оңтүстік-батысындағы өзен.

111 Құран Кәрім, 17-сүре, 82-аят.

112 Сүлеймен - ертедегі тақуа әрі дана патша.

113 Бәлқис (Билкис) - Құранда Саба елінің патшайымы есіне алтын мұсылман аңызының кейіпкері.

114 Құран Кәрім, 13-сүре, 38-аят

115 Құран Кәрім, 48-сүре, 12-аят

116 Құран Кәрім, 13-сүре, 41-аят

117 Құран Кәрім, 2-сүре, 216-аят

118 Чинас (Чиназ) - бүгінде Өзбекстан Республикасы Ташкент облысының аудан орталығы.

119 Құран Кәрім, 9-сүре, 25-аят

120 Санг-и жада - ірі қараның өтіндегі тас, Монғолия, Тибет, Орталық Азия көшпелілері нанымы бойынша оның құдіретімен жауын-шашынды тоқтатуға болады.

121 Сүлеймен (Тауратта - Соломон) - аңыз бойынша ұлы патша, сиқыр иесі. Алла тағала оған желді бағындырып, шайтан мен жынды қызмет еттіріп қойған. (Қараңыз 12-тарау, 10-ескертпе)

122 Құран Кәрім, 13-сүре, 11-аят

123 Құран Кәрім, 33-сүре, 38-аят

124 Шибарту - Гиндукуштан асатын асу, "Бабыр намеде" жиі айтылады.

125 Сұлтан Ахмет әмірлерінің ішінен Бабыр Дәруіш Мұхаммед гарханның інісі Мұхаммед Мазид тарханды атап өтіп, оның бірнеше жыл Түркістанның билеушісі болғанын, Шайбани ханның Түркістанды тап соның өзінен тартып алғанын жазады. Оған: оның иелігі мен өкімдері жақсы-ақ, бірақ арсыз азғын адам деген мінездеме береді.

126 Сұлтан Ахмет бин Сұлтан Абу Сайд мырзаның анасы Орда Бұға тарханның қызы болатын. Дәруіш Мұхаммед Тарханның және Мұхаммед Мазид тарханның әпкесі еді деп жазады Бабыр.

127 Бабырдың әкесі Омар Шейх мырзаның өлімі Бабыр шығармасында жазылған.

128 Мырза Байсұңқар - Сұлтан Махмұд мырзаның екінші ұлы, 1477/ 78 ж. туып, 1433/1500 ж. қайтыс болған.

129 Арлат (аралат, арулат) - монғол тектес тайпа, бірақ тарихи еңбектерде ХҮІ-ХҮПІ гг. өзбек құрамында да осы тайпа айтылады.

130 Әмір сұлтан Әли Шорас (Чурас) - сол кездердегі шорас әмірі.

131 Сүтемген Баһадүр - Сұлтан Ахмет ханның сенімді батырларының бірі.

132 Әмір Жаппарберді - дулат тайпасының әмірлерінің бірі.

133 Уч - Ақсу қаласының батыс жағында орналасқан қала.

134 Шарын, Шелек (Чарун Чалак) - шамасы Іле өзенінің сагасы Шарын және Шелек (Шілік - дұрысы) өзендері.

135 Камул қаласы - Шығыс Түркістанның Қытаймен шекаралас бөлігінде орналасқан.

136 Хұсрау шаһ - түркістандық қыпшақтар басшыларының бірі. Жас кезінде бектерге қызмет етіп, кейіннен Мазид ибн Арғынның нөкері болады. Сұлтан Махмұд мырзаға қосылғаннан кейін күшейіп, жеке нөкерлерінің өзі бірнеше мыңға жетеді, Оған Бадахшаннан басқа Амудариядан Гиндукуш тауына дейінгі аймақтар бағынған. Сұлтан Махмұд мырза қайтыс болғаннан кейін, өз иелігінен айырылып қалудан қауіптеніп, мырзаның екі үлкен ұлдарын өлтіреді. Хұсрау шах 910/1504- 1505 ж. қайтыс болады.

137 Шаһ Исмаил (907/1501-930/1524 жж.) - Ирандағы Сефевидтік мемлекеттің негізін салушы. 1510 ж. Мерв түбінде өзбектерді тас-талқан етіп жеңеді, сонда Мұхаммед Шайбани хан да қаза табады.

138 Тұтлық - Әндіжаннан он екі шақырым қашықтықта жатқан жердің аты.

139 Хисар-и Шадман (немесе Хисар) - Хисар облысының басты қаласы. Бүгінде Тәжікстандағы аудан орталығы (Гиссар).

140 Ұбайдолла хан - шайбани әулетінің өкілі (940/1533-1534 - 946/ 1539-1540 жж.) -"Көшпелі өзбектер" мемлекетінің билеушісі Әбілқайыр ханның шөбересі, Мұхаммед Шайбани ханның інісі Махмұт сұлтанның ұлы.

141 Әмір Нәжім Сани ("Екінші Нәжім") - Шах Исмаилдың өте тәжірибелі қолбасшыларының бірі - әмір Нәжімаддин Иар Ахмет Исфаганиге берілген құрметті лақаб ат. Ол 1512 ж. Мәуреннаһрдағы Бабырға көмекке жіберіледі.

142 Сүйініш Қожа хан (Сүйіншік сұлтан, Сүйіншік хан) - Әбілқайыр ханның ұлы, Мұхаммед Шайбани ханның көкесі (Мұхаммед Шайбани ханның әкесінің інісі). Мәуреннаһрда шайбани әулеті билігі орнаған кезде, Ташкентті иеленеді. 1510 жылы Мұхаммед Шайбани ханның өлімінен соң, әулеттің басшысы болып сайланады, бірақ та сол жылы оны Көшкінші хан ауыстырады. Сүйініш Қожа хан 931/1525 ж. қайтыс болады.

143 Гиждуван - Бұхараның солтүстік батысынан 40 км жердегі шағын кент. Бүгінде Бұхара облысының (Өзбекстанның) аудан орталығы.

144 Ду лашкар-и банишат ("екі қуанышты әскер") сөзінде әріптердің сандық мәнінің жиынтығы 923, яғни 923/1517 жылды қурайды.

145 Мұхаммед қырғыз - қырғыздардың көсемі, моғол ханы Сұлтан Сайд хан (1514-1533 жж.) жақтастарының бірі. Шайбанилық билеушілерге жақындасты деген желеумен екі рет Сайд хан оны тұтқындаған.

146 Маңғыт - монғол шапқыншылығы дәуірінде түрік тайпасы ретінде аталды.

147 Балур - тау елінің аты, қазір Болар-таг тау тізбегінде сақталынып қалған. Бүгінде бұл Нуристан (бұрынғы Кафиристан).

148 Кафиристан (бүгінде Нуристан) - Гиндукуштың оңтүстік жоталарындағы таулы аймақ. Мұнда кәпір тайпалары қоныстанған.

149 Балти - Балтистан, немесе Кіші Тибет, оған Вахан арқылы Хотаннан және Бадахшаннан жол өтеді.

150 Мұхаммед шаһ - Кашмирдің билеушісі, төрт рет билікте болған: 894/1489-895/1490; 903/1498-904/1499; 905/1500-932/1526; және 935/ 1529-939/1533 жж.

151 Урсанг - Мұхаммед Хайдар Лxacca қаласын айтып отыр.

152 Қожа Хасан - Қожа Мұхаммед ибн Хасан ибн Ала әл-Аттар Бұхар шейхы Бахааддин Нақшбандидың (1389 ж. қайтыс болған) бірінші ізін басқан Алааддин Аттардың (1400 ж. қайтыс болған) немересі.

153 Құран Кәрім, 66-сүре, 8-аят.

Дулати М.Х. Тарих-и Рашиди.

- Алматы: М.Х. Дулати қоғамдық қоры, 2003.

39-72; 141-160; 305-317; 373-381-66.

2.2. МҰХАММЕД ХАЙДАР ДУЛАТИ ШЫҒАРМАШЫЛЫҒЫНЫҢ ТАРИХИ-ФИЛОСОФИЯЛЫҚ МАҒЫНАСЫ

Жақан МОЛДАБЕКОВ

ХІV-ХV ғасырларда Орта Азия және Жетісу өңірінде қилы - қилы этносаяси өзгерістер етек жайды. Түркі тілдес ұлыстар жергілікті халық қауымдастығына топтасу кезеңін әрқалай қарқындатты. Жаңа хандықтар құрылып, олардың әлеуметтік құрылымы өзгеріп, тұрмыс-салты жаңғырып, жер-жерде ел басқарудың дәстүрі түрленіп жатты. Әркім билікті өз жері мен еліне тартушылық белең алды.

Осы кезде қазақ хандығын құрудың алғышарттары - қазақ дүниетанымына ықпал ететін рухани - саяси негіздер және рухани - шипагерлік дәстүрлер тамыр жайды. Рухани - саяси негіз ұлыстардың шежірелік, тарихи, исламдық түп-тамырына, мемлекет - аралық факторларға сүйенсе, рухани - шипагерлік дәстүр халықтың даналығын, салауатты өмірін, жан мен тән тазалығын сақтайтын тәжірибені тірек етті. Дәстүрдің екі түрі де адамгершілікті жоғары тұтты, адамгершіліктің үлгілерін жинақтады. Бұл қазақ философиясы тарихының жаңа арнасы, ұлағат тұтарлық ұстанымы дерлік.

Халқымыздың осы тарихи өткені мен ұйымдасу өткелінің бас тұлғасы мен көш бастаушысының бірегейі - мырза Мұхаммед Хайдар Дулати (1499-1451) болды. Мырза Мұхаммед Хайдар Дулати Азия әлеміне әйгілі, шығыс мәдениетіне өзіндік өрнек қалдырған өнердің де, мемлекеттің де көрнекті қайраткерінің бірі. Ол 17-18 жылдай Қашқар хандығында тұрады, сонда ержетті. Сайд ханмен, кейде оның балалары Әбдірашид һәм Іскендірмен қол бастап осы күнгі Қырғызстанның оңтүстігіне (1524-1525),

Кәпірстанға (Ауғанстанның солтүстігіндегі Ислам дінін қабылдап үлгірмеген таулы өлкеде, 1527-1528), Бадахшанға (1529-1530), Кіші Тибет пен Кашмирге (1532-1533) жорық жасайды. 1540-1551 ж. Кашмирде хандық жасайды.

Мырза Хайдар өмірінде мазмұны көп шым-шытырық тарихи оқиғалар аз болмады. Оның өміріндегі жетістіктер мен жаңалықтар кездейсоқ та, өздігінен де келген жоқ. Олар жорықтағы табан - тірес пен бітім - бірлестіктің нәтижесі еді. Замандастары оның батылдығын, тапқырлығын, зейінділігін, байыптылығын, бауырмалдығын және т.б. қасиеттерін қызыға, құрметпен атаған. Қазіргі ұрпақтары мырза Мұхаммед Хайдар Дулатиді ақын - әдебиетші, тарихшы, ғалым, ойшыл, қоғам және мемлекет қайраткері деп марапаттайды. Оған қандай дәйектер мен негіздер бар?

Жақсылығымен ел ішін байытқан Мұхаммед Хайдар Дулати өмірін ғалымдар төрт кезеңге бөліп, арнайы қарастыруда. Оның өмірін, шамамен, 1514-1515 жылдары Қашқарияға аттанарға дейінгі шыныққан бозбалалық кезге, 1529-1530 жылдары рухани - жауынгерлік бапкерлік мәртебесіне толыққан кезге, 1541 жылдарға дейінгі ел басқарған қолбасшылық кезіне және Кашмирде хандық құрған өмірінің соңғы он жылына бөліп жатады. Кезеңдер тарихи үлкен бетбұрыспен өлшенеді. Әр кезеңде мырза Хайдар өзінің кәсіби білімдарлық пен батылдығы арқылы көзге түсті, үлкен ұйымдастырушылық қабілетімен құрметке бөленді, халықтық мұқтаждық пен мүдденің жанашырына айналды, ел бастаған, қол бастаған жорықта рух пен борыш тазалығын сақтай білді.

Мұхаммед Хайдар Дулати өмірімен, шығармашылық жетістіктерімен танысу біздің елде 1990 жылдардың ортасында басталды. Бастауды ұйымдастырған сол кездегі Тараз мемлекеттік университетінің ректоры, академик У. Қ. Бішімбаев, қолдаған академик М. Қозыбаев, оған тікелей араласқан арабист, профессор Ә. Дербісәлиев бастаған Қазақ ұлттық университетінің ғалымдары болды. Екі университетте халықаралық ғылыми конференциялар өткізілді. Мырза Мұхаммед Хайдардың бейнесі анықталынды, Тараз университетінің алдына тұла бойы көрік пен идеяға тұнған үлкен ескерткіш орнатылды. Бұл ескерткіш - өткенді асқақтату, бүгінге ақыл - тағылым, болашаққа сенім арту іспетті. Әрбір көрермен: "Уа, ұлы баба! Қош келдің туған Еліңе, Халқыңа! Мәңгі тірісің. Мәңгі мекеніңе, туған еліңе қайта оралу сәтің құтты болсын!" деп тамашалайды.

Әлемнің көрнекті ғалымдарын ғасырлар бойы елеңдетіп келе жатқан мырза Мұхаммед Хайдар Дулати, енді ел ішіндегі және шет елдердегі көптеген мамандардың бірлескен осы ізденістерінің барысында өзінің туған жеріне оралды, кең қауымға таныстырылды, оның шығармалары қайта басылып оқу жүйесіне ене бастады. Мұхаммед Хайдар Дулати тұлғасы несімен құнды, идеясының тарихи-философиялық мағынасы неде деген сауал әркімді толғандырады.

Мұхаммед Хайдар Дулатидің хақ жолындағы тарихының танымдық – тәрбиелік маңызы уақыт өткен сайын арта бермек. Неге? Мырза Хайдар жастайынан жетім қалды, жүрек жұтқан атақты батыр Бабыр жас бөлесін өз қамқорына алады. Содан ол жорықта, жауынгерлік дәстүрде өмірдің ыстық-суығын ерте басынан кешірді, сол сындарлы кезде шынығып та, ширап өсті.

Этникалық идеяның мүдделенуі және келбеттенуі. Жас мырзаның келбеті мен көзқарасы ХІV-ХV ғғ. мемлекетаралық шиеленістер мен ұлттық дүрдараздың алдыңғы шебінде қалыптасты. Оның келбеті - тұлғалық қасиетте, оның көзқарасы туған жердің тағдырымен, табиғаттың шындығында шыңдалды, тарихи оқиғаларда нақтыланды.

Оның өмірі жаңа саяси бетбұрыс пен әлеуметтік топтасудың кезінде өтті. Бұл кезеңде үш ағым - кісілік қасиеттің адамгершілікке ұмтылысы, саяси өмірдің келбеттенуі және мемлекеттік шеңберде этноәлеуметтік қозғалысы нышан алды. Халықты топтастырмақ хандар өз әрекетінде заманының есепті пікірлерін саясатқа тетік етті. Сол ағымдар мен қарқындардың тоғысында Хайдар Дулаттың дүниетанымы жетілді, тұлғасы сомдалды. Бұл ұрпақты жаңа талап пен жетістікке жеткізу, нақты өмірлік тәжірибеден тағылым алу әрекеті еді.

Мырза Хайдар айтыс-тартыс дәуірін бастан кешірді, оның екі жағын жастайынан аңғарды. Талас-тартыста теріс көзқарастар, әдепсіз істер және надандық пиғылдар тыйыла қоймады. Онда тағы да әлеуметтік (әр түрлі) ортада кісілік қасиеттердің түрлі қыры мен сырын - байыпшылдық пен батылдықты, ұқыптылық пен төзімділікті ынта-ықыласпен пайымдайтын, ғұмыр бойы осы өнерді үйреткізетін мүмкіндіктер ашылды. Осы тұрғыдан мырзаның мына естелігін келтірелік: "Олардың қатыгездігінің шегіне жеткені соншалық, егер де менің "Хайдар" (Ержүрек) деген атымның мәнін ұғынатын болса (менде де өмір бар деген) әрине менің қамымды жеп, өздеріне өлім тілеген болар еді. Өлең:

Сен жұмаққа бет алсаң, соңына ертіп халықты,

Кейбіреулер сен үшін дайындайды тамұқты.

Бірақ менің олар хақындағы ойым былай:

Сенің шерің һәм құсаң – уайым - қамым ол менің,

Қаталдықтың өзімен сүйеу болып келгенің.

Көзің түсті - мен үшін соның өзі зор бақыт,

"Бұл да менің тұтқаным" деп білгейсің бір уақыт'".

Жас мырза өзінше ізденуден, үйренуден тайынбады, келбетті де қайсар тұлғалардың мәртебесін жан-тәнімен қызықтаудан қалмады. Әлеуметтік күйі мен мәдени деңгейі түрлі ортада білім алуын, оқуын, өзін тәрбиелеуді жалғастырғызды. Білгені мен үйренгенін сауатты да, салауатты өмірімен тереңдетті. Жасы толған сайын өзін ұстай білу, өзін-өзі көрсету өнерін жетілдіре түсті. Ол үшін ұстамдылық пен ұлағаттылықтың қайнар көзі, бірде халықтардың озат мәдени жетістіктері, бірде исламның рухани байлығы болды. Ерен жас халықтан адамгершіліктің үлгісін, ысламнан оның рухани арқауын таба білді, соған іштей тартылды, сөйтіп өзін тар жол тайғақ кешуде жұбата алды. Жас Хайдар мырза әр сөзді екшеп, елеп айтуды, жарымжанды жақсы сөзбен жебеуді - жанның сыйына балады. Көрікті оймен көкірегін жылытуды үйренді. Үлкенге, ұлағаттыға ілтипат білдіруді ұмытпады.

Өйткені халықтан көсемсөзді, исламнан көңіл көзді үйренді. Осы екі бірдей өлшем ұстамдылықтың өтімді тетігіне, көрегенділіктің тартымды қуатына жарады. Өзінің алғашқы тарихи, өмірбаяндық, адамгершілік қағидасы мен толғаныстарын 1529- 1530 жылдары Бадахшанда шағатай тілінде жазылған "Жаһаннаме" поэмасында тұжырымдайды. Бұл - "өлеңмен өрілген жағрафиялық трактат".

Осы еңбектің бас аяғын құрастыруға көп жыл бойы ізденген және алғаш рет қазақшаға тәржімалаған белгілі шығыстанушы ғалым Әбсаттар Дербісәлиев шығармасына сүйенсек (Қараңыз: 4), мынандай мәліметтердің түйінін анықтаймыз. Түрік тілінде жазылған бұл поэмаға алғаш назар аударғандардың бірі - неміс шығыстанушысы И.М.Хартман (1764-1827) болған. Поэмада автор көрсетілмегендіктен ғалым оны Қожа Ахмет Йасауи өлеңдерінен тұратын жинаққа енгізеді. Г.Тоэманың Мұхаммед Хайдарға жататынын және ол Бадахшанда жазылғаны туралы болжамды Дэнисон Росс (1871-1940) ұсынады. Бұл уәждің дұрыстығын башқұрттың атақты ғалымы Ахмет Зәки Валиди Тоған (1891-1970), содан кейін ағылшын шығыстанушысы Ч.А.Стори (1888-1967) біржақты растайды. Негізінде осы уәждерге қосыла отырып, Ә.Дербісәлиев өз ойын былайша өрбітеді: "Бірақ дастанның "Негізгі бөлімін" ол (Мұхаммед Хайдар Дулати - Ж.М.) 1530 жылдың көктемінде бітіре қоймаған секілді. Шығармамен жұмысты ол Қашқарға қайтып оралған соң 1532 жылға дейін де жалғастыра берген. Себебі қиссаның соңғы беттерінің нүктесін қойған кезде ол:

1324. Жылқы жылы еді, машын жылнамасында,

939 жылдың раджаб айында

1325. Бітірдім тағдыр михнаты мен қайғысын,

Етіп өлең бір дастан қиссасын...

1326. "Жаһаннаме" қойдым оның атын,

Айттым, сөйтіп оның хал-жағдайын", -

деп тайға таңба басқандай анық көрсеткен. һижраның 939 жылының раджаб айы 1533 жылдың наурыз айына түс келеді". "Жаһаннаме" - сол кезде түрік тілінде жазылған көлемді көркем шығарма, оны қисса, дастан, поэма, трактат демелік, ол бір-екі жылда емес, одан да ұзағырақ жылдардың толғауынан туындаған тартымды да, таңдаулы шығарма.

"Жаһаннаменің" құрылымына келсек, оның Берлин нұсқасы 1328, ал Қашғар нұсқасы 1329 бәйіттен тұрады, дейді Ә. Дербісәлиев. Оның пікірінше, поэманың "Кіріспесі" алғашқы 110 бәйіттен тұрады, негізгі оқиғасы 115-1290 бәйітті қамтиды, ал 1291-1306 бәйіттер Мырза Хайдардың өмір, тағдыр жайлы философиялық толғанысын құрайды. Мырза Хайдар 1307-1313 бәйіттерде Алла тағала мен Мұхаммед пайғамбар (ғ.с.) һәм оның төрт халифасына мінажат етіп, кешірім сұрайды, 1314-1329 бәйіттерде дастанның жазылу себебі мен аяқталу кезіне оралады.

Сонымен "Жаһаннаменің" объектісі біртекті емес, әрқалай, оның идеялық негізі араб, парсы, түрік мәдениетінен нәр алады, ислам және ведалық дүниетаным өрісінде өрбиді. "Жаһаннаме" – қисса - дастаны мазмұны жағынан Орта Азия тарихындағы шиеленіскен шабысқа толы, өтпелі кезеңнің көрінісін, ағымын әсерлеп, түйіндеп беретін көркем тілді шығарма.

Бұл поэмадан нені аңғарамыз? Мырза Хайдар жорықтарда көрегендігі мен көсемдігін, адами қасиеттерінде имандылығын әрқашан танытады. Сол үстем ұстанымды алға тартқан мырза Хайдар жамандықтан жиреніп арылуға, туған жері мен елі үшін аянбай еңбектенуге бас тартпай ізденді, әрекеттенді. Іштей толғаныс - тартыста болған мырза Хайдар халқының болмысын, кісілердің бейнесі мен беделін жинақтауға, саралауға үлкен мән береді. Сондай-ақ дөрекіліктен арылудың түп-тамырын іздеді, ұрпақтың тынысын кеңейтетін ертеңінің жарқын жолын қарастырады. Қайда болмасын әр ұлыстың туған жеріне, еліне үлкен қызығушылықпен, құрметпен қарап, олардың тілін біліп тікелей тілдесуге талпынады, ділі мен салтындағы әйгілі оқиғалар мен олардың басты кейіпкерлерін тізіп отырады, жер-жердегі өңірдің өсімдік - жануарлар атауларын сараптайды.

Мұхаммед Хайдар Дулати дала мен қалада, әр түрлі әлеуметтік және мәдени ортада өмір сүрді, тынымсыз еңбегін естілік пен ерлікпен, соңғыны елдікпен ұштастырып жетілді. Даланың еркіндігі, жорықтың батылдығы, қаланың сауаттылығы сияқты жетістіктерді бір-бірімен үйлестірді. Мырза Хайдар қазақтық, мұсылмандық дәстүр-салттан әрдайым нәр алды, осы өркениет өрісінде өмірінің үлгісін қалыптастырды, сол мұратқа жалтақтамай, беріле қызмет етті. Бірлік пен беделді алдымен елдікке, ептілікке бағыштады, бертін келе адамгершіл - әлеуметтік күш - қуатты біртіндеп әскери және саяси өнерді жетілдіруге қолдана білді. Саяси басшылықты адамгершілік пен имандылықтан бөле - жара қарамай, қайта рухани байлық пен ұстамдылыққа негіздей бастайды. Сонымен елдік, әлеуметтік қауымдастық пен саяси басшылықтың қалыптасу ерекшеліктері мен ережелерін қатар қарастырады, бір-бірімен үйлестіре зерделейді.

Жаңа дәуірдің мына ұстанымы Мұхаммед Хайдар Дулатидің шығармашылығы мен қайраткерлігіне бастау болды, жалғасын тапты: саяси-әлеуметтік өзгерістердің адами өлшемдерін іздестірді; саяси басшылықтың стимулын, тәсілдерін реттеуге арнайы мән берді, оларды қолдану өрнегін көрсетті. Қос міндетті әлеуметтік-психологиялық идеялардың мүдделенуіне орай ықыласпен, барын сала жүйелеп бақты. Мемлекетті кісілік қасиетпен, саяси көрегендікпен, әлеуметтік беделмен басқару өнерін жетілдірді. Осы идеяларды ұрпақтың тәжірибесімен салыстыра отырып, мемлекеттік басқарудың тірегіне айналдырды. Сол саяси бағдарында руларды ұлыспен, ұлысты жүздермен, жүзді көрші халықтармен таныстырды, табыстырды. Дүниенің адами және әлеуметтік кеңістігі кеңейіп, құндылығы артқан сайын Мұхаммед Хайдар Дулатидің мәртебесі артты. Ұлы ойшылдың тұлғалық, саяси және рухани бапкерлігін көрсете білу, жас ұрпаққа тигізер тәрбиелік маңызын ашып көрсету - мамандардың кәсіби және азаматтардың деңгейіне сын дерлік. Мырза Хайдардың келбеттенуі және этникалық қатынастың мүдделенуі -қабаттас қос үрдіс.

Аласапыранда күдіктіні сыйлығымен жібітті, сыршылға тас жүрегін жібітті, өзіне қызмет еткенге қайырымын еселеді. Бабыр нағашысындай, "жауды жағадан алып үйренді. Бағынғанды қатарына сүйреді. Бас иместі басып - соғып сүйреді. Келісімге келгенді тимеді". Әр іс-әрекетінен байқағыштық, сезімталдық, естілік білінеді. Өңір мен өмірді қатар барлаған жас Хайдар Дулати бейбіт өмірдегі табысқа үміттенді. Өзінен де, өзгеден де тірліктегі тыныштықты орнықтыратын келісімді қалады.

"Жаһаннаме" философиялық - этикалық тұжырымға толы шығарма. Ондағы толғаулы ойлар мынандай тұжырымға тоқталады: жүректің наласы табылмаса, налалықтың осал өктемі көңілге ұялап, адам шындық пен әділдікке қызмет етуден қалады; зұлымның да, жат елдіктің де жүрегі қасіретті. Қасіретті жүрек шаттана алмайды, өмір тәжірибесінен тәлім алуға тәнті емес; өзіне сенетін ақниеттілер ғана қайғы-қасіреттен қуанышқа орала алады, елдікті түзеуге ұмтылады.

Жас Хайдар Дулати күшті, ақыл-парасатты, өмірсүйгіш сезімталдықты ұштауға баса көңіл бөледі, ізгілікке іштей бейімделеді және болашақтағы зұлымдықсыз, мүлтіксіз қоғамды аңсайды. Жігерлі жастың дүниетанымы намысшыл сезімге, романтикалық мұратқа және адами үздіксіз тіршілік қағидасына сүйенеді.

Жас келбеттің қалыптасу және шыңдалу желісі мінез бен күш - қуаттың арақатынасын да, билік пен беделдің тез ысылуында. Жас Хайдар Дулат шындық пен әділдікті, жеңіс пен табысты үйлестіретін қимыл-әрекетті қолдады, халық дәстүр-салтын сақтайтын келбет пен мінез үйлесімділігін іздестірді. Осы мұраттар үшін адамдар қашанда болмасын жанын пида еткенін, күш-қуатын тегін аямағанын ол ерте түсінді. Расында, өткенге байланысты шындық үшін, болып жатқан тірлік пен тартысқа лайық әділдік үшін, бүгін мен ертеңнің билік үстемдігі үшін, бар мен бағдарға ұйтқы боларлық байлық үшін бабалар өнерін шімірікпей батыл жұмсаған. Бірлескендердің ісі оңға басты, бірін-бірі құрметтегендердің өнегесі асты. Сезімі тұтас, ниеті таза, ойы оралымды жандардың есею жолдары атаулы және айрықша. Олар адамдық пен адалдық үшін әділдікке байланды, дүние-мүлкін құрбандық ете алды. Жүріс-тұрыс әдетінде ислам үрдісінен ауытқи бермеуді дағдыға айналдырды. Сондағы баққаны — тәубе, рақым, иман, игілік, ал тапқаны – ынсап - ұят, ризалық, сыйластық. Әділетсіздікке еңкеймей, кеудесін зұлымдықтан шалқақ ұстаған жас мырза "жақсы істі - қайыр садақа" деп біледі, қайырымдылардың қатарында болады.

Оның ұғысып келісімге келуі ойына әрдайым мәйек болады. Өйткені адамның өткенмен, болашақпен ұғыса білуі өзіне абзал Құдіретпен ұғысқанның мәртебесі де биік, үміті зор. Ондай жан шын ықыласымен жақсылықты қорғайды, жаманшылыққа бармайды. Ұғып келіскен парызына шымыр, әр қиындыққа мұқалмайды. Сенім қуатынан пана тауып, нағыз іске батылдықпен кіріседі, өнегелі істе қайсарлықпен танылады Сөзге байыпты, мінезге қырағы адам парызына берік, берген уәдесін бұлжытпай орындауды дағдыға айналдырады. Сондағы ұтары - ұтымды шешім арқылы тезірек мәмлеге келу және маңызды, ортақ істерді шешудің дәстүрлі, заңға лайық және имандылыққа үндес жолын табу. Осы тұрғыдан ой түйіндейді, жүгенсіздіктен тартынады, әділетсіздіктен арылудың дәстүрлі жолдарын қарастырады. Іштей қырағы қилы-қилы заманда әр қырлы қасиеттердің бірлігін негіздеуді діттейді. Мирасқорлықтың мәні де, маңызы да осында.

Діттегені зор мырза үшін ұғымсыз адам - қылжақбас та құныкер, ұятсыз да су жүрек, опасыз да топас. Оның адалдығы жоқ, алдамшы өмірдің елесіне беріліп, туысқа зиянат, көршіге қиянат жасаудан тайынбайды. Жұрт көзінше масқаралық жасайды, бақталастықтан тартынбайды. Құныкерлер мен үстемшілік етпектер бақталастықта қаншама ақымақтық істеді, қан төкті. Сондағы жер бетіндегі жалған әмірдің күйбеңі, Бабырдың пайымдауынша, "қорқау тіршілігіне бола қызыл көздену, өзінің сатқындығымен масқаралану, әділетсіздік пен қатыгездікті әдетіне айналдыру".

Түйін белгілі: еңсе мен ерікті елемеген, қашанда қиқарлығымен естіге ермеген. Ол-ол ма, шәлкес қылық қиянатқа барымсақ.

Қыңыр қылықтар бірде күштіні айналсоқтырғызып, адамдықты күйзелтеді, қала берсе кісіні өзінен алшақтатып жүдетеді. Терістік түбірі жалған бағыт та, үстемшіл де өрескел мінез де десек, ондай қысымдық пен шапқыншылық жанға батады. Бір-бірімен аңдысып, жағадан алып жауласқандар бақталас пен бақастыққа салынып, бірінің апшысын бірі қуырды. Содан жол торыды, жұрт тонады, жөнге келмеді. Былығы көп сол қасиеттер бүгінде берекемізді кетіріп жатса, оны қалай түсіндірмекпіз?

Қайырымсыздық пен екіжүзділікте басқыншылық, барымташылық, бақталастық басылмайды. Жалған өмір үшін қаншама ақымақтық, зұлымдық істелінеді. Оқшауланған ақсүйектер бүлінушілікке бір табан жақын тұрды. Олардың арасында ойрандаушылық та, сатқыншылық та толастамады. Жер мен байлық, билік пен қалалар қолдан-қолға өтіп жатты. Әділетсіздік мен қатыгездік белсенділердің, барымташылардың әдетіне айналды.

"Жаһаннаме" атты философиялық - көркемдік рубаяттары шығыс мәдениетінің шоқтығын биік көтерген, түрік елдерінің бірлік - бітім дәстүрі мен ерлік салтын тарихтың төріне тартқан, ұрпақтардың жадына мәшһүр еткен ұмытылмас туынды. "Жаһаннаменің" төл мәселесі - адамгершілікті сақтау және адамның бойы мен ойындағы тазалық пен құдіретке табына білу. Тірі пенде адамгершілігін сақтауға еркін және жауапты, ұлағаттыдан үйренуге және құдайдың құдіретіне бағынуға міндетті де, парызды. Жас Хайдар Дулаттың адамгершілік пен ұлағаттылық туралы ойлары әль-Фараби, Ж.Баласағұни, М.Қашғари идеяларының жалғасындай, олармен үндесіп, сабақтасып жатады. "Тарих-и Рашиди"де бір орталық күшке, саяси-әскери тәртіпке, халықтық салт-дәстүрге бағынудың тәжірибесі мен талаптары тәптіштеледі. Адамның мемлекетке, хандыққа бағыну, қызмет ету үрдістері назардан тыс қалмайды. Бағыну арқылы ұйымдасу жолдарына ығысуды, мекен-жайдың тұтастығы үшін татуласу тәртіптерін орындауды - елдіктің кепілдігі ретінде көрсетіледі.

Ол "Жаһаннаме" рубаятында қайырымдылық пен әділет, ұстаздық пен ұлағаттық, ерлік пен батылдық жолын берік тұтқан жандарға көп көңіл бөлді. Жаратқанмен іштей жарасты. Әр жол - келбеттену өрісі, сайыпкерлікке сын. Сайыпкердің серті: "көзің қорқып, күбіжіктесең - көзіңді таң, күдер үзбе, батыл іске бел байла, айтып тәубе". Көпті көрген көкжал бектердің ақылын еске салады: бүлінгеннен бүлдіргі мінезді қабылдамаған жөн. Қуғынды кешке жалғастырған қатерлі; жанның қайырымдылығы қалыс қалмайды; сарбаздың шешендігі тілге тиек, ептілігі - жанашырға иек. Бауырластық пен ынтымақ ережесі бойынша билік жүргізгендер адамға мейірімді, халық дәстүріне тас атпайды.

Жас Хайдар Дулат "елімайлап" сенім баптаған белділерге, олардың сыннан өткізген, мұратқа жеткізген қасиеттеріне жүгінді. Оның ерік бостандығы есею мен елдікті таңдаудан бастау алды. Адамгершілік қасиеттің ақиқаттан нәр алып, өрелі саяси-әлеуметтік жағдайда жетілетініне шек келтірмеді. Нағашы ағасы Бабырдың мына сөздерінің растығына күмәнданбайды: "Бір зұлымдық жасасаң, тартасың бір зардабын. Өзгерте алмас ешкім де табиғаттың заңдарын".

Алауыздық пен араздастықта күңіреніп көз сұғын қадағандар аз болмады. Алауыздық қайшылығы ел мен жерді тоздырды, жетімдікті қоздырды. Өзін іштей жамандықтан қашық ұстауды рәсімге айналдырады. Ұқыптылығы жақсылықтың не екенін танытты. Әдептен озбады. Рулық - тайпалық дәстүрдің шындығынан аттап, оны таптап өтуден сақтанды. Таршылықта табан тіреп тұрып та қалмады. Әділетсіздікке еңкеймей, кеудесін шалқақ ұстаған жас Хайдар Дулати обал мен сауалды арашалаған, "жақсы істі - қайыр садақа" деп ұққан. Қайраттылығымен қайырымдылардың қатарында болды.

Қиналғанда, қысылғанда өзін жұбатар өсиетте болды. Адам жаратқанның құдіретімен қанат қағады. Жаратқанға жүгінген, "Тағдырдың зорлық, зұлымдығын ұмыт етіп, шаттық, қуаныш кесесін нәр етіп" өзінше еркін, мығым болмақ. Жас Хайдар Дулатидің пайымынша, жаратқанға жүгінген бетімен кеткен әділетсіздікке орала бермейді, өмірге опалық жасаудан сақтанады, зұлымдықтан азаттық табады. Іштей азғындағанның күнәға батары хақ. Зәлімдер жүрекке жол іздемейді,салиқалы зерделілікке де, қайтпас ерлікке де бейім емес. Азғындықтың ғарыпы мұнымен таусылмайды. Олар қайраткердің келбетін табалаудан тартынбады, келісімге келу үшін "Өмірде не істеу керек?", "Қалай күн көру керек?", "Неге өмір зұлымдықтан айырылмайды?" деген сияқты түйінді мәселелерге жауап іздемеді. Азғындар серттен жиі тайды. Аузымен орақ орғандар өзгеге ғана емес, өзінің болашағына қастық жасап отырғанын ұға бермеді.





Қысылтаяңда біреуден жәрдем күтуге ешқандай негіз жоқ. Ежелден келе жатқан нақыл бар: "Қамалды ұстап түру үшін бас, екі қол, екі аяқ керек. Бас - қолбасшы, екі қол - екі жақтан бірдей келер күш - жәрдем көмек, екі аяқ - қамалдағы су мен азық қоры". Нәсібін өз қасиетінен тапқандар рақымды, рухани қажетке бет бұрады. Әр уақытта "өз қасиетің -берік қамалың, жанашырың - таусылмас амалың" деп ұғады.

Адамды қайырымдылыққа қайрайтын, іштей ұмтылдыратын құдірет - бойдағы күш, қайрат, қуат арасы немесе пенде панасына тұрарлық ізгілікті қолдаушылар. Қайырымдылар өмірдің үміті достықта, жарастықта, бірлікте деп тапты.

Көзқарастардың тартысы еті тірі адамды ойланудың жоғарғы деңгейіне тартады. Әмісе ортаға ашық адам, қысымнан табар амал. Талғамы табанды жан тылсым дүниенің сырын ашады, ішкі дүниенің тұтастығын қарастырады. Қайраттылар ғана бірлесуге жол ашады.

Адам болмысының сырын адамгершілік ашады. Адамгершілік адам мен адам арасындағы қарым-қатынас пен қабілеттен туындайды. Әркімнің өмірдегі өз орнын білуі және кісілік қасиетті құрметтеуі - адамгершіліктің көріністері. Адамгершілік - өмірдің де, ойдың да тұғырын ұстайтын тірек, көтермелейтін діңгек. Адамгершілік есеюді, еңбектене білуді үлгі тұтады. Сол арқылы кісі келбетін танытады.

Осы іспеттес ішкі өзгерістерге көзімен қадалған, көңілімен жарасқандар мұқтаждық пен үстемдіктің құрсауынан құтылудың жөнін іздестірді. Таршылық пен тапшылық түрлерін зерделеді.

Тек мейірімге мінажат еткен ер, тәңіріне табынған ел дертке дәрмен тапты. Болашақ барысына жауап іздейтін көсемдікке үлкен үміт артты. Кемеңгерлікке құлақ салды, тарихпен тілдесті, тарихи тәжірибеге төне түсті. Кінәлі қылықтан арылып, күнәлікке апаратын жолдан арылмақшылар Аллаға ғибадат және құлшылық ететін дәстүрді қалыптастырды. Қысымнан қорланғандар бірлесу идеясына тезірек икемделінді. Өз дәулетін, өз байлығын қорғау үшін туысқандар одақты нығайту жөнін іздестірді. Қандастан қолдау іздеп, келісімге келу - татулыққа деген ықылас-ынтаны оятты. Өмір салтын салауаттандырмақ әрекеттер кісілік құндылықты, тұлғалық тіректі өрбітті. Бұл -рухани бапкерліктің бастауы және белсенділігі еді.

Келісім жемісі өмірге деген ынтаны, тектілікке деген зердені оятты. Халықтың өз тегімен, түбірімен, ділімен табыспақ ұмтылысы этникалық та, мемлекеттік бірлестікті тездетті, шаруашылықтың шоғырлануын тірілтті. Атамекенге деген сезімін, қамқорлығын нығайтты. Еркін жүрген епті болды, ептілігімен тез есейді. Қорқаққа кешірім жасамады. Аңшылық пен жекпе-жек өнерін жақсы игерді, оларды бір-бірімен үйлестірді және ортақ мақсатқа бағыштауды үйренді. Ептілік есеппен нәрленді, екеуі де батылдықта әлденді.

Адамның сөз бен іске сенімі артқан сайын өткенді бүгінмен, бүгінді болашақпен үйлестіретін өтімді әдіснамалық құралды жөнімен қолдануға талпынушылық артты. Бұл дәстүр мен құндылықты білсек деген ынта-ықыластың артып жатқанын аңғарамыз, оған шүкірлік етеміз. Айтпағым - өмірімізге нәсіп боларлық үлкен рухани мұраға азаматтық ізденіс пен өлшемді ой керек. Онсыз адамаралық, ұрпақаралық, еларалық, ұлтаралық бірлік пен беделдің бекуі немесе өзара табысудың бола беруі екіталай еді. Адамаралық қатынасқа тұрақтылық жетіспегенде, өмірдің парызын келте қайырушылық үдеді, жеңілтек қол қанжарға жиі шүйілді. Өшіккен жаудың бітімді "тыңдар құлағы жоқ" еді. Көрегенділер жаудың қасарыспа бірбеткей ісіне қанша ашу шақырса да, шыдап бағуды жөн көріп: "Дұшпаныңды, жауыңды жарағанмен ұмытуға, ыза-кектің зәруын тура келер жұтуға" деп ұзын сабырлықта ұстайды.

Елдікке кепілдік адамның өзіне деген сенімінен басталады. Адам "өзіне деген осындай сенімнің арқасында халықтың көз алдында көңілінен шығып, ілтипатына бөленеді, ал олардың абыройлы болуы дүниені билеп - басқаруда қуаттылықтың, мықтылықтың себебі болмақ". Шындыққа жақын пікірге тағы да сенім пайда болды.

Қысылтаяң кезде жас Мұхаммед Хайдар өз бойындағы қабілет - қасиеттің алғырлығын танытты. Ол жер мен ел кезді, жорыққа қатысты. Сан алуан шалыс пен шабыста шыңдалды. Өмірге деген құштарлығы басылмады, қайта күшейді. Әрбір қимыл-әрекетін азаматтық, жауынгерлік тұрғыдан талдап бағалайды. Өзіне деген сенімді сергіткен күшті жақыннан тануға мән берді. Әр қолбасшының мүддесі мен қайратын анығырақ білуге ден қойды. Олардың ойы зерделі, пікірі ұтымды, бұйрығы орынды еді. Әрбір әйгілі тұлғалардың оңды, өтімді жақтарынан үйренуге әрдайым ыңғай білдірді, ал келеңсіз қасиеттеріне сақтықпен, салмақпен, байыппен қарады. Олардың кемеңгерлігі де, иманжүзділігі де жас мырзаға көнермес қасиеттер еді. Рухы мықтылар мейірімге мінажат, пендеге кешірім ете білді, киелілікті жебеледі.

Кемеңгерлер тәңіріне табынып, еліне еткен кәсібіне қанағат етті. Қайратымен дертке дәрмен - күш берді. Ұқыптылығымен өсиет сөзге ден қойды.

Атамекен, атакәсіп аясында тектілердің топтасуы, арсыздардың арпалысуы, тұрақсыз бен қашқындардың адасуы жиілеген кез. Тектілер елдікті еңсерді, арсыздар құлқынды көздеді, қашқындар күштілерге бейімделді, жеңілдікті жағалады. Ата-бабасының тегіне тәжім еткендердің арасында "Алла алдындағы ұнамды іс - аз-аздан болса да ұдайы жүзеге асырылған іс" деп немесе "Алла алдындағы парыз өтеуден кейінгі ұнамды іс - дін жолындағы адамның жанына қуаныш құю" деген Құран ұлағатына тұрақтаушылар көбейді. Имандылыққа қайырылғандар ақиқат пен әділдік жолын таңдады, ел өмірін, қоғамдағы саяси-әлеуметтік жағдайды парасатпен талдады. Туыстасқан әлеуетке деген игі ісін қалдырмады. Содан қайырымды жақсы және бақытты деген қағида қалыптасты. Қайырымды өмірге сүйіспеншілікпен қарайды, сондықтан ақиқат пен әділдікті өмірден іздеді, Алланың сөзінен іздеді. Өмірдің шебі мен шекарасын кеңейткен жарасымды, жігерлі жандар туралы жас Хайдар мырза: "74. Қызметінде мен һәм болып ертелі-кеш, Тұрдым қол астында етіп ыждаһат", - дейді. Ыждаһат зұлымдықты ұмыттырған шаттық пен қуаныш күйі еді. Шат көңіл қиялшыл келді, қуанған уайымын еңсере білді. Осындай көтеріңкі күйді басынан кешкен кездері туралы ақын Хайдар мырза: "Шаттық қуанышпен жүздесуді көп нәсіп етті хақ", - деген жұбанышын алға тартады. Қуанышпен жүздесу -абырой ғана емес, адамның өзіне жасаған жанды сыйы.

Рухқа бапталған жанның басты сыйы "елде барға ерік тиеді, тек халықта болсын" деген қағидадан ұзап кетпейді. Сатқындықтың зардабын шексе де, күш пен құлшыныстан арылмады. Адамдармен ортақ тіл табысып, бір-біріне сене жұмыс істегенді жөн көрді.

ТАРИХ - ТАРТЫС ЖӘНЕ ТӘЛІМ. Тарих толған күрес, өмір де сол. Өмірдегі күресте адамның қабілет - қасиеті сынға түседі, пікір-таластар өрбиді. Айтыс-тартыс адам қасиетін болмыстың басты мәселесіне айналдырды. Жеңіл мінезділер ұшқалақтыққа ұрынды, түлкі бұлаң сылтауды көбейтті. Тұрақсыздық опық жегізді. Дәрмен басатындар мен бәле тосқандар жырақта жүрді, қарапайым жұрттың апшысын қуырды. Бас пайдасы үшін опасыздықтан тартынбады. Опасыздар кекшілдікке сүйенді, басынан кешкен істерінен тәлім ала бермеді, жаугершілікті ушықтырды.

Жауыз сатқындардың әдеті: "Жеңіске қолы жетсе тонауға кіріседі, ал өздері жеңіліп бара жатса өз адамдарын аттан аударып, дүниесіне жармасады".

Мырза Мұхаммед Хайдардың түрік өркениетіне қосқан үлесі ерекше зор, орталық Азияның, кейін Кашмир алқабының сол кездегі шаруашылығын, сауда-саттығын, мәдениетін жетілдірудегі қызметі де ықпалды, жемісті. Оның көзқарасына мал мен егін шаруашылығы, көшпелілік пен отырықшылық, дала мен қала мәселелері жиі оралады. Ондағы түрлі әлеуметтік топтардың, қауымдастықтардың тұрмыс-салтын, еңбектену ерекшеліктерін саралап бағалайды. Жерді пайдаланудың инджу, сүйүрғал, икта сияқты түрлерін өзара салыстырып сипаттайды. Мемлекеттегі жердің бас иесі ханның өзі болды. Дегенмен ақсүйектердің де жерді иеленетін құқығы сақталынды. Жерді иемдену немесе игеру дәстүрі тайпа - ұлыстар арасында бірдей бола бермеді. Өйткені дулат, жалайыр, қаңлы, үйсін сияқты тайпалар көбінесе далада, ал қырғыздардың ата-бабалары құраған байырғы түріктер таулы өлкелерде өмір сүрді. Бұл ұлыстарда жер рулардың қарамағында болды. Мал иелері өрісті өз меншігіндей пайдаланды. Жер иеленудің феодалдық түрі -сойырғал (мұраға қалдыру, сыйға тарту) отырықшы ұлыстар арасында кең таралды. Сойырғал иесі салық төлеуде, әкімшілік пен сот жұмысын жүргізуде ерекше жеңілдік алды. Ол аймаққа кез келген ханның уәзірлері де баса - көктеп кіре алмады. Кейбір аймақта жер иеленушілердің мал өрісінде қорған - қамал салатын мүмкіндіктері болды. Бірақ Қашқариядағы жер иеленген егіншілер көшпелілердің ықпалына, үстемдігіне көнгісі келмеді. Наразылықтарын әрқалай, әлденеше рет көтерді. Өйткені көшпелілерден шыққан сұлтандар ханның рақымымен отырықшы елдің жері мен қалаларын меншігіне алып, онда өз бетімен салық жинады, тәртіп орнатты, бағынбағандарды жазалады. Әлеуметтік топтар дегенде, Мұхаммед Хайдар мырза раййаттарды (салық төлейтіндерді), каучинді (әскерді), аймақтағыларды (көшпелі тайпаларды) және шариғатқа қызмет ететіндерді ескереді, солардың өмір сүру салттарын алға тартады.

Ол туралы әр түрлі деректемелі мәліметтерде, соның ішінде мырза Мұхаммед Хайдар Дулатидің қазақ хандығы орнағаннан кейін 80 жылдан кейін Кашмирде жазылған "Тарих-и Рашиди" "Хақ жолындағылар тарихы" (1542-1546ж.) шығармасында ескертіледі. Кітап Орта және Таяудағы Кіші Азия халықтарының тарихы мен тағдырына деген кәсіптік арнаулы көзқарастың бастамасы мен бағдары дерлік. Осы кітаптың дүниетанымдық және әлеуметтік қызметін ашып көрсету - бүгінгі ғылымның міндеті, ұрпақтың еншісі. Онда Батыс Жетісуда (Шу мен Талас алқабында) қазақ хандығының іргесі қаланғаны туралы, осы аумақтың "Қазақстан" атауымен (Зайн ад-дин Васифи) аталғанына көңіл аударады. Шу мен Талас өңірінде қазақ хандығының екі жүз тайпаларының бір бөлігінің одағы құрылды. Оған орта жүздегі қазақ тайпалары мен руларының бір бөлігі, шамасы Әбілқайырды жек көрген билеушілер осы Жәнібек мен Керей хандығына барып бой тасалаған. Аралас-құраласы басылмаған тайпалар мен қауымдастықтарды бірде "өзбек", бірде "өзбек - қазақ", бірде "қырғыз-қазақ", бірде "қазақ" деген атаулармен атаған. Қазақ этникалық топтарының бас қосып ұлғаюына Жәнібек пен Керей сұлтандар үлкен үлес қосады. Қалың қауымның жер мен ел таңдауына Моғолстан мемлекетінің ыдырап құлдырауы мүмкіндік берді.

Бодандау саясатынан арылу, бостандық қозғалысына қосылу бірден келген жетістік емес еді. Есен-Бұға хан өлгеннен бастап (1462) Абу ар-Рашид хан билік ете бастаған кезге дейін (1530 ж) қазақ даласында "ұзақ уақыт достық және бейбіт қатынастар" сақталынды. Ұлы жүз тайпаларының бұрынғыдай оқшаулану үрдісі шектелінді. Жетісу тайпалары қазақ хандығының қол астына өз еріктерімен қосыла бастады. Оған Моғолстанның құлдырауы септігін тигізді.

Осы кез туралы Мұхаммед Хайдар былай деп кетеді: "Әбілхайыр хан өлгеннен кейін, Өзбек ұлысында (яғни Шығыс Дешті Қыпшақта) өзара тартыс басталды; шамасы келгендердің бәрі қауіпсіздік пен бақ-дәулет іздеп, Керей мен Жәнібекке кетіп қалады. Осының салдарынан олар едәуір күшейіп алды". Бір кездегі қаһарлы мемлекеттердің әлсіреуі мен ыдырауы кезінде "Өзбекстанның" үлкен бөлігінде бірыңғай қазақтар билік құрды".

Ғасырлар бойы қысым мен қудалауды бастан өткерген қазақтар талас-тартыстан өмірлік құнды тәлім алды. Қазақтар өздері біріге бастады және аумақтарындағы көптеген этникалық топтарды бойына сіңіріп, бір қауымдастықты құрастыра бастады. Өз жеріндегі мемлекетті нығайтуға бағытталған қимылдар көптің, әсіресе қазақ рулары мен тайпаларының ақсүйектері тарапынан қолдау тапты.

Иран мен Орта Азия қалаларында тәрбие алған Жүніс хан көшпелілердің ескі ғұрпын қабылдай бермеді. Оның хандығы кезінде Моғолстанда отырықшы және көшпелі шонжарлар арасындағы күрес күшейді. Алауыздық қырқысулар мен қысымдар ел мен жердің берекесін кетірді. Тұрағы мен тоқтамы әлсіз орта сенімнен арылды, сүйтіп, жат жерге (Жетісуға - Ж.М) апаратын жолға шықты. Мойындауға лайықты адамдар тобымен бірге олар Моғолстанға апаратын жолды таңдап алды. (Махмұд бек Уәлидің бұл сөзі Қазақ тарихынан,Т-ІІ, 331-бет).

Керей мен Жәнібек сұлтандардың одақ құруы, қазақ қауымының әлеуметтік билеуші топтарының мүдделерін көрсетті. Одақтасу дегеніміз - хандар мен қауымдастардың бір-біріне қамқорлық іздеуі, келісім үшін елшілік жүргізуі;

- еркіндік пен есеюдің нышаны, егемендікке ұмтылыс, мемлекеттің - тұтастығын орнықтыруға бағытталған келісімді қадам;

- ішкі тәртіптің әлеуметтік тектілікке қызметін күшейтпек бастама, бір құрық жерді қорғаудың мүмкіндігін молайтпақ негіз.

Бітпес дау мен жаушылықта "Қажеті не көп сөйлеп, уақыт алып бекерге" дей келіп, екі түйінді көңілге місе еткізді. Текті де, есті орта бірлік болмай, тірлік пен елдіктің баянды болмайтынын, сондай-ақ жол торыған мен жұртын тонаған өз өлкесінен шеттейтінін біржолата уға бастады. Осы тоқтамға орай нағыз мұратқа ұтымды шешім, мәртебелі замандастан серіктестік іздестіру катар өрбіді. Серіктестікті зиялы исламнан, мұсылман ортадан іздеді. "Ислам дінін ханнан кейінгі, оның ұрпақтары барлық ынта - жігерімен өрістетті".

Күштілер мен қулардан таяқ та, опық жегендер тарихи оқиғаға деген түсінігін әркім өзінің хандық тәртібіне орай жетілдірді. Оқиғаның жетекшісі - ханның, сұлтанның, батырдың келбетіне деген жауапкершілік сезімі серги түсті. Олардың жеке басының адамдық қасиетін елжіреп ілтипат тұтты, кісілік қасиетке деген тұжырым жөнделді. Ел ерлердің есімін жадынан шығармады.

Мұндай бетбұрыс ХV ғасырда, қазақ даласының түрлену дәуірінде бірлесу бағдарына уәжді үдетті, елдің рухани байлығының темірқазығын құрастыра берді. Толқығанда "дер кезінде біткен іс пайдалысы, күні өткен соң болмайды жай - мәнісі" сияқты аталы сөздер еске жиі салынды. Жаңа идея өтімді ойға, ойды толғам өткір сөзге, бұлтартсыз сөз бірлесу әрекетіне демеулік жасар сәттер бір-бірімен үйлесіп жатты.

Содан:

Кімнің қандай дауы бар ақылменен шешсеңіз,

Кілтін таппай, тіл таппай, соғысатын кешеңіз!

деген тоқтам туындады.

Өрт болар дүрліктірме сөзге, дерт болар еліктірме сөзге көнгендер немесе соны қудалағандар өзінен де, ортадан да сүйеу таппай, көлеңкедей құбылды. Дүрліктіруші мен дерт асқынғанда немесе табантірес пен қантөгіс ұзақ жылға созылғанда тонаушылық үлкен кәсіпке, басты саясатқа айналды. Белден басқан сорақылықта татулықтың тірегі табылмады, кепілдігі келісілмеді. Тек оқшау үстемдік ету саясаты мен күш көрсету тәртібі дағдыға айналды.

Қара күштілер болса дүниені ғана емес, адам болмысы мен берекесін қатар жырымдады. Ашу мен араздықта арға ақау келтірді, зұлымдықты қоздырды. Олар қастасумен талайға тор салды, жамандық пен өзімшілдікке бұрылды, көз тіккенді жанышқылаудан тайынбады. Бәрі де ел тоздыратын бүліктер, жүйке жұқартатын жіңішке тірліктер. Одан бағдар оңдылыққа емес, қолдылыққа ұшырады. Ал үстемдікке сүйенген саясат, үстемдіктен сүрінді. Үстем саясатта көршімен тіл табысу күн тәртібіне қойыла бермеді, керісінше, күш көрсетуге дайындық жүріп жатты.

Ұрыстың қара түнегінде жарқын ақыл:

"Қайысқан қолдан, қарайтын көзін алартып,

Қауіпті сәтте ұтымды шешім көп артық!

деген сөз түйін жасады.

Әйтсе де қалың қолды сыртқы жауға қарсы қоятын ішкі үстемдік бар, қауымдастықты хан билігінен алшақтататын бөгде үстемдік бар. Алғашқысы адам бегіне жүгіндіреді, өнімді іске ем де, дем болатын көсемдікті танытады. Озбырлыққа бейім хандарды мойынсұнбай, олардың ықпалынан шығу жолдарын іздеткізді. Үлкен зайырлы саясатсыз үлкен келісімге қол жетпейтінін ұғына түсті. Кейінгі билік тұрғындарды жәбірледі. Ал қолын қағып, жолын бөгемеген можантопай тірліктің пенделері өзінше босаңсыды, бей-жай болды. Соңғылар өзгермелі заманына орай ес тоқтатпады, бүркемелі жаумен жағаласып -жұлысуға шамасыз қалды. Олардың арасында, бар болғаны таласы таусылмас, жанжалы сарқылмас бірбеткейлік өрбіді.

Ойшыл да, батыл сарбаздың тағдырына бұйырғаны - ел кезу, жер кезу, айқасу - шайқасу болды. Жауынгер жолаушының тағдырына тән талғам мен тәжірибе табиғатпен етене араласуда, сонымен тілдесе білгенде тамырын кеңірек жайды. Хайдар Дулати жастайынан-ақ табиғаттың керемет көрінісін қалт жібермей, оған қызыға да құмарта қараған. Жас Хайдар Дулати аңшылыққа бейім, аң-құстар мен хайуандардың жүріс -тұрысын жақсы ажырата білген, олардың асаулығын басудың нәзік тәсілдерін жақсы меңгерген. Әр ет түрінің, әр өсімдіктің емдік қасиетін нақты білуге, дәл жеткізуге мұқияттылық танытқан. Жауынгер жолаушы, рухани бапкер мырза Хайдар қат-қабат қысылтаяңда адам сезімталдығын, мықтылығын дәл байқайды. Сарбаз бойға қамал, ойға амал қалыптастырған қолбасшы мен қауымды құрметтеді. Бұл - ояну мен ой кешудің бастамасы, жауынгерліктің нышаны. Осылайша құбылмалы өзгерісте ес тоқтатқандар, қатарын түзегендер халықтың өз елдігіне ұмтылуына демеулік етті.

Моғолстан жерінің ғана емес, Ауғанстанның, Үндістанның аң - құстары, жеміс-жидектері туралы өте қызықты, әр түрлі тың мәліметтер келтіреді. Мырза Хайдар ширақтығымен табиғатты сүйетінін, серуенге әуесқойлығын, аңға құмарлығын, тіпті табиғи тіршілікке деген сезімталдығын, байқағыштығын, естілігін аңғартты. Қайда болмасын кең жазық дүниеде өзін еркін, батыл ұстады. Шежірені жатқа біліп, табиғатпен жарасқаны соншалықты, тарихтың атауларына қиянаттық жасап бұрмаламады. "Тарих - и Рашиди" шығармасында 450-ден артық жер-су атаулары кезігеді, олар қазіргі мамандардың назарын көп нәрсеге аударуда.

Жеке басы дүниеге қызығып байлық қумай, абыройын асқақ ұстады, арына дақ түсірмеуге тырысты. Оңаша ошақтан гөрі, ортақ қазанның ырысы толы болуын көздеді. Жер мен ел мүддесі үшін сапқа тұрғандарды қадір тұтты. Жауынгер сарбаздармен қоян-қолтық жүріп, ел-жұртының жай-жапсарын, мұң-мұқтажын біліп отырды. Жорықта аштықты да, тоқтықты да көрді, байлық пен жоқтықты да көрді. Бәріне төзді, есебімен озды.

Мырза Хайдар - еліміз бен жеріміздің, мемлекетіміз бен тегіміздің шежіресін жасауда үлкен өзіндік із қалдырған, елдікке лайық ерлігін, азаматтыққа жөн ұлағаттылығын танытқан аса ірі тұлға, әйгілі гуманист қайраткер, нәзік те терең ойшыл. Ол Туран дәуіріне, Түркістан жеріне өзінің жауынгерлік өнерімен, мемлекетті басқару беделімен танымалды болған. Күрт өзгерістерден амал тауып келбеттеніп шыққан сайын адамға, адамгершілікке деген құрметі рухтанды.

Түркістанның, Туранның, Тарихтың алып ұлдарына ыстық ілтипатпен қарау - өткеніміз бен ұрпақ тағдырын құрметтеу, құрмет білдіру деген сөз. Тарихтың әрбір кезеңін, беталысын, жағдайын үңіле талдау арқылы ұрпақтардың үйлесімді тәжірибелерін тәркілейміз, тіпті өз беталысымызды таңдауымыз айғақ. Тарихтан тағылым ала білу -рухани жүдеуден сақтандырады, жаңа міндетті жөнді атқаруға ұмтылдырады. Абзалы ойды іріткіден, қимыл-әрекетті босаңдықтан арылту - адам құдіретінің жемісі, адамның күшті қасиетінің көрінісі. Бірақ оған жауыздық, сатқындық, бүлік көлденең тұрды, озбырлық құрды.

Жауыздың істейтіні бүлік. "Мұрнының ұшынан артық жерді көре алмайтындар, өз қара басының пайдасын ойлап, одан артық ұға алмайтындар тұтас әлемді ойрандауға бар ынтасын салады". Бүлік - дәрменсізді дүрліктіретін қақтығыс, күштілердің қысымдайтын, күйрететін соғысы, аласапыран қимылдардың тоғысы. Бүлік осы біржақтылығымен, бытыраңқылығымен қауіпті. Ішкі жорық пен шабуылдағы уақытша жеңістерімен желіккендер өмір мен өлім арасы бір сәт екенін естісе де, оның қатерін ұққысы келмеді. Жүректің қаны жылайтын мұндай қылықтар өсиет сөзге ден қойдырмады. Озбырлыққа берілгендер тозығы жеткен елді көргенде қатты абыржып қиналмады, уысына байлық қапталса да тәубесіне тез келмеді. Бұзақылықтың ішкі тоқтамы - сабырлық пен мейірімділікте, үрлеушісі - саясаттағы жеңілтек сатқындықта екені ұғынушылық қалыптаса бастады. Сабырлылар - беделді кісілер, қақтығыс кезінде айбындылық көрсетті. Мейірімді - кешірімді, жомарт, бітімгер. Онсыз жастар өнегелі, тәрбиелі адам болып өспейді.

Сатқындар адамдықты алалады, аяқ асты етті. Олар "басқаларға тиісті тапсырма бере алмайды, тапсырманы орындауда жіберген кемшіліктерді, оларды жою жолдарын көре алмайды". Осы шындықты ұққысы келмегендер сәтсіздікке, жеңіліске жиі ұрынды. Сатқындар "әдептілік қақпасын жапты да әдепсіздік жолымен жүрді"", содан жеңілтек мінезге ұшырады, жалған дүниенің қызығына түсті, жақсы атаның атына болсын, азаматтың арына болсын дақ салды, әйтеуір "немғұрайды істерімен патшалықтың абыройын түсірді". Өйткені олар жөнсіз жосыққа, негізсіз асығыстыққа, әбестікке ұйтқы бола отырып, артына жаманатты сөз, бітпес дау қалдырды. Қыңыр мінезді қолбасшы ауырлық түссе жалт бұрылатын тұрақсыз, осалдықты көрсе қолы қанжарға үйір қатыгез, пайдасын сезінсе көзбе-көз лаң салатын жалақор, бас пайдасы үшін бүліншіліктен бас тартпайтын бәлеқор еді. Теріс пиғылды пендешілікке ұрынды, қолдап күдікті күшейтті, байлық үшін жұлынды, жалақорлығымен жаугершіл ахуалды ушықтырды. Бітімі де, берекесі де жоқ орта туралы түркі халқы, "Жау жоқ деме, жар астында" деген өсиетін айтып қалдырады.

Жаугершілік қаһары - қара күште, халықтарды күшпен топтастырмақ саясатында, саяси шалалықты үстемелейтін айбарында. Сонысымен ол мәртебелі азаматтарды тізе бүктіріп бақты, тектілердің тұқымын қалдырмай жойып жіберді. Ондай сұрапылда күштің көкесі жатшылдықты тұрмысқа енгізіп, елдің еңсесін пәс етеді, кесірлі қылықты біреудің қолымен жасайды, ғаріпті үстемелейді. Ақын айтқандай:

Басшысы нашар жолығып,

Ынтымақ кетсе, ел ғаріп.

Қатарынан кем тартып,

Қуаты кеткен ер ғаріп.

Айналаны сәндеткен,

Уақытым кетсе, мен ғаріп (Қ.Кемелұлы).

Білек сыбанғандар арасында жағымсыз қылық та, ұғымсыздық пен ұятсыздық та өршіді. Бірліктің іргесі сөгілді. Одан абыржығандар жиі дүрлікті. Құныкерлер жалған өмір үшін қаншама ақымақтық істеді. Күштіні айналсоқтап, аузынан сөзі, қойнынан бөзі түсті. Бостың әрекетсіз тұрғаны, озбырдың болды құрбаны - деген сөз күйбеңдеушілерге арналғандай. Бөрік астындағы жаудың сұрапылы - әскери қағыстардың торабы, тонаушылық, опат пен жаппай құрғын-сүргіннің ауыртпалығынан аңғарылды. Ашық айқасқа мәжбүр ететін табан тірес, бір жағы, сарбаздардың айласын асырар шабуылы мен шапқыншылығы, батылдар мен жанашырлардың бірін-бірі қолдайтын, бірін-бірі сынайтын ашық алаңы.

Ғасырларға созылған қан төгісте, бір жағы, "жеңімпаз әскерін ұйымдастырып ұстап тұру" қажеттілігін мойындаушылық, бір жағы, "өмірді сақтап қалу оны жойып алғаннан жақсы" деген тоқтам орныға түсті. Өткеннің сабағы туралы тарихи талғамға мұқтаждық артты. Тек сопылар, рухани бапкерлер ғана елді тура жолға түсуге насихатпен шұғылданды. Мырза Мұхаммед Хайдардың соғыс майданының шежіресін жасауы да кездейсоқ емес сияқты. Ол үшін тарихты талдау - өткеннің өзекті кезеңдерін бағалау, бағытын саралау, заман қажеттілігін анықтау іспетті. Талапқа жету - талғамға айналды.

Тарих тағыл ымы - жаңа қарқынды кезең.

Тарихқа деген түсінік үлкен оқиға мен ірі өзгерістерден нәр алатыны әйгілі. Бабыр мен Хайдар Дулатидың естеліктерін салыстырып, олардың идеялық желісін ескерсек, онда тарих өткен оқиғалардың жиынтығы ғана болып көрінеді. Ал тарихты нақты іс-әрекеттердің бағыты, әлеуметтік тәжірибенің түрі мен тетігі, шебі мен деңгейі деп ұққан сайын, тарихи шындыққа жақындаймыз, одан тәлім аламыз. Ой шебі мен шеңбері бүгінгі тәжірибенің елегінен өтеді, іс дұрыстығын заңдастыру мүмкіндігінде кеңейеді. Өзге дәуірдің сырын ұғып, әр дәуірдің мәдениетін қайта өрлетуге жол таба білсек, онда өз заманымызға сай өмір сүре алмақпыз. Осыдан, сірә, тарих тәлімі, тарихи тәжірибенің ірі саяси сабақтастығы табылар.

Бабыр мен Хайдар негізін қалаған хронологиялық тарихнама тарихи ғылымның бағдарламасын құрастыруға қаншалықты ықпал ете алады? Бес ғасыр бұрынғы тарихи бетбұрыс қазіргі өтпелі кезеңнің мәселелерін шешудің балама жолдарын табуға мүмкіндікті кеңейтеді ме? Әр сұраққа берілер жауап тұлғаға деген тарихи көзқарасты ажарлай түсетіні хақ.

Қазақтың болмысы ХҮ ғ. іріктелінді және жүйелене түсті, оның мәдениеті әлденді, ал билігі мен беделі артты. Осы кезде көшпелі рулық - тайпалық ақсүйектердің екі тобының -қазақтар мен өзбектердің саяси-экономикалық тұрпаттағы бақталастықтары сипат алды. Бұрыннан жол торығандар, жұрт тонағандар өзара араздасты. Олардың жекеленген өкілдері бір ханнан оның дұшпанына өтіп жатты, тонаушылықты үлкен кәсіпке, басты саясатқа айналдырды. Орта Азияның бір өңірінде бас бостандығына, этникалық бірлестікке, ел берекесіне деген ұмтылыс белең алса, енді бір өңірінде байырғы билік пен байлық тетігін көбейтпек ырық өз арнасынан асып жатты. Десек те ұлттық бірлесу қазақ жерінде мемлекеттілікті құрғызуға үлкен септігін тигізді. Осы мұратқа деген адалдық жалтақтық пен жеңілтектікті саябырсытты.

Тарихи көріністер туралы мәліметті дәлірек және толығырақ беру - сарапшының басты міндеті және бағдары. Хайдар Дулати «өз үмітін, өз шешімін белгілі бір қағидаларға сүйене отырып, соларды негізге ала отырып жүзеге асыруға әрекеттенген. Әр елдің тарихы да, мемлекетаралық қатынаста оқиғамен, әсіресе әлеуметтік-мәдени өзгерістер арқылы бағаланады. Бұл желісте әр оқиға қоғамдық немесе тарихи үрдістің құрамдас бөлімі ретінде қабылданды.

Осы тұрғыдан қарасақ, "Тарих - и Рашиди" - ғылымға да, қоғамдық өмірге де ерекше ықпал ететін қайталанбас шығармашылық табыс. Шығармашылықтың жетістігі неде? Хайдар Дулати тарихи-мәдени дәстүрді жалғастырушы және тарихнамалық бағдарламаны жасаушы - тарих қайраткері, жаңа дәуірдің қайраткер-гуманисі. Өзінің саяси зеректігімен, әлеуметтік мәртебесімен, ең бастысы шығармашылық дарынымен ұрпақпен тіл табысты, дәуірімен үндесті.

"Тарих - и Рашиди" Орта Азиядағы аймақтық, династиялық тарихқа арналған және тарихнаманың типтік - салыстырмалы тәсілдерін сәтті орындаған жазбаша шығарманың бірегейі. Шығармада заманына әйгілі ойшылдардың 65 құнды еңбектері пайдаланылған. Солардың қатарында Бабыр, Жәми, Науаи, Фирдауси, Жувейни, Шарафаддин Али Йазди және т.б. Кітапта Таяу Шығыс пен Орта Азиядағы мәдени, сауда-саттық, саяси-әлеуметтік өзгерістер бір-бірімен салыстыра ықшамдап беріледі, олар мұсылман елдеріндегі тарихи тұтас үрдістің құрамдас бөлігі ретінде қаралады, әрі мұсылман тарихнамасының ұқсас дәстүрі мен үйлесімді құрылымы дұрыс пайдаланылған.

Еңбектің тарихи тағдырының ұзақ болуының себебі мұнымен шектелінбейді. Шығарманың құндылығы - тарихи материалдардың (фактілердің, оқиғалардың, түсіндірмелердің) дәлдігі мен толығында, мәліметтердің жүйелілігі мен үйлесімділігінде;

әрбір ханның саяси-әлеуметтік мәртебесін нақты тарихи жағдайға орай кеңірек жеткізуге мән беруінде; түркі, парсы, араб халықтарының тарихи дәстүрін ескере отырып, оқиғаларды тәптіштеп сынауға емес, олар туралы толығырақ мәлімет беріп, өз оқырманының құндылық бағдарламасын ескереді, шығармасының стилін соған икемдейді.

Тарихтан тәлім алу өз пайымын басқалардың уәжімен, бұрынғы тарихи мұралармен салыстырып, шындықты бүкпей жеткізу екенін үйретті.

Ізденіс адамның өміріне тарихи көзқарас ендірді, тарихқа тұлғалық өлшемді бейімдеді. Ізденістің дүниетанымдық құндылығы да осында дерлік. Оқиға арқылы адамның болмысы сараланды, тарихи жетістіктер бағаланды. Адамның, қолбасшының көзқарасын да, әрекет тәсілін де тарихи тәжірибенің түрі ретінде қарастыру немесе адамдық өлшеммен тарихи оқиғаларды сараптау - сол кездегі күрделі өзгерістерге жақындаудың өтімді жолына айналды.

Адам мен оқиғаны өзара байланыста қарау дегеніміз, біріншіден, әрбір ортаның қолбасшысы мен жөнбастаушысын келбеттеу, яғни оның жеке субъектісі мен ұжымдық топтың қарым - қатынасын айқындау, екіншіден, әрбір фактіге, сөз бен ойдың мағынасына, тәжірибеге тарихи түсінікті ендіру, үшіншіден, қиыншылықтан құтылудың оңды мүмкіндігін табу, ауызбірлік пен халық келісімін арттырудың жолын төтелеу.

Хайдар Дулати оқиғаны тізіп беріп, әңгімелеп қана қоймайды. Оны талдайды, бағалайды, іштей тоқтамға келеді. Аласапыран кезде, біріншіден, бақталас күштілердің көршісін баса-көктеп кірушілігі, олардың әлсіздерге шапқыншылығы арылмады, екіншіден, мүлік пен байлыққа құныққандар өнер мен өнегеге жауықты. Іштей шалыста байырғы билік пен байлық тетігін көбейтпек ырық өз арнасынан асып жатты. Сол үшін қасақана қылмыс көбейді. Ел бостандығына деген қозғалыс, бақталастық үшін іштен шалыс халықты әрқалай дүрліктірді. Көршіге күдікпен қарап, іштен жау іздеді, дандайсыды. Қабырғаны қайыстыратын көлденеңдік көбейді. Іскерлер, саудагерлер, өнерлілер алдымен шабуылға ұшырады, талан-таражда пұшайман болды.

Ойшылдықтың бір жемісі - рухани ғаріптен арылуда. Сезімтал да сергек жас адамның апшысын қуыратын жүгенсіз әрекеттерден жастайынан шеттеді. Бос сөз құрбандарына жанашырлықпен қарады. Аузынан сөзі, қойнынан бөзі түскендерді ұнатпады. Біреудің үстінен сөз айтуға дәттемеді. Үлкендер арасына, ел арасына сына қағуға тырысып, сөз тасушылардан жиіркенді. Бұрынғы басшыларды мансұқтамай, қызметті одан артық істеуге тырысты, өзін іс-әрекетте таныта білді. Жырақта жүріп дүрліккендерден іштей сақтанды. Өзі шәлкес қылық пен қиянатқа бармады, сесті іске киліге бермеді. Іштарлық, көре алмаушылық адамды да, көпті де аздыратынына күмәнданбады. Өткенге топырақ шашпады. Бұрынғыны жамандап ешкім бедел алалмайтынын, қайта барынан айырылып қалатынын ерте ұқты. Оның зердесінде ескірген естен кетпеді, есуас қатыгездік ыңғайлата шектелінді.

Есерсоқтар көсемсінді, алакөз боп жынданды. Өйткені есерсоқтық пен бақталастықтың оттығы, олардың қайшылығына алакөздікті үдететін екі дерт бар. Мырза Хайдар үшін ол -күнә мен кінә. Күпірлік, нахақтық, балағаттық, кәпірлік, ата-ананың құқығын таптау, адам ақысын талан-таражға ұшырату - мұның бәрі де күнә мен кінәнің түрлері. Күнә мен кінәлар адамның жүрек қуатын суалтады.

Мырза Хайдар барлық тақуа адамдардың пікірлерін келтіре отырып, он жеті ауыр кінә бар екенін және оларды мынандай топқа бөледі. 1. Жүрек қуатын тоздыратын күнәлар -Аллаға күпірлік келтіру, Алланың рақымдылығынан үмітін үзу, Алланың қаһарынан қорықпайтындар, үздіксіз күнә жасайтындар; 2. Тілге қатысты күнәлар - өтірік куәлік беру, өтірік ант ішу, (тақуа) адамдарды балағаттау, сиқырлық жасау; 3. Жаман мінезге қатысты күнә - ұрлық жасау, нақақ қан төгу; 4. Қарынға қатысты күнә - шарап ішу, жетімнің малын нахақ жеу, берген нәрсенің өсімін жеу; 5. Жыныстық қатынасқа күнә -зинақорлық, ләват және бірі аяққа байланысты. Осыларға қосымша ортақ жағымсыз көрініс - жалпы адамға қатысты, әке-шешені тыңдамау, қызбалық жасау.

Ажырасқандардың бірі күш жинады, жаугершілікке қайта-қайта дайындалды, енді бірі сүйеу таппай әлсіреді. Өмірлік сыннан өте алмай іштей бүгілгендер біртіндеп өз ортасы мен өлкесінен шеттеді. Күштілер мен көргенділердің қасына аса көп көшпелілер бұқарасы топтасты. Соңғылар күш көрсеткен хандарға мойынсұна бермеді, бодандық психологиясына жан-тәнімен қарсылығын жасырмады. Қаратау мен Сырдария алқаптарындағы тұрғындардың қосылуы қазақ хандарының елді біріктіру жолындағы үлкен табысы және тірегі болды. Жаңа саяси бірлестік құрыла бастады. Ұрпақтың ертеңіне деген жауапкершілікті сезіне түсу - мәселені іздестірудегі ілгерілеушілік еді. Топтасқандарға өміршең рух дарыды.

Содан:

Иесі жоқ патшалық ыдырайды, іриді,

Жансыз дене тәрізді жоғалады, құриды,

деген ой-пікір ашық айтылды.

Бей - берекеттікте делсал мен делдал назардан тыс қалады, "Алланың пенделеріне зұлымдық пен бұзақылық жасалынды", "мың туысың өзіңе жат болады". Қала берсе өмірге деген барлаушылар мен білек сыбанғандар да бас қосады. Соңғылар жорық тәртібіне бағына білгендер, ақылға қонымды жарлық айтушылар. Олар бір - біріне деген қайырымдылығымен көпке күш-қуат бітірді. Әр оқиғаның негізгі себептерін, беталысын және кейіпкерлерін тапқан сайын, таныған сайын, жеке басқа сенім оралтқызды. Өлім алдында сөз байласу, өмір үшін келісімге келу, одақтасу - адам қасиетінің желісіне кепілдік еді, адам қайырымдылығын арттыруға жол ашты. "Ажалдың көрген қарасын, біледі өмір бағасын" деген қағидадан ауытқымады. Өсиетке тұрғандар шындық сөзбен наданды жерледі, жанын ғұламаға тасаттық ете алды.

Бірлестік үшін келісім немесе оны нығайтқан шешім қалың жұрттың өзіндік дәстүрі мен болашаққа деген сенімін арттырды. Ел басқарудың екі түрі - саяси тәртіп пен тарихи тәжірибе адам тағдырына әрқалай із қалдырды. Көршіге сенімділік білдірген, бірлікке ашық шақырды. Барға қанағаттанып, болашаққа үміт артқандар өмір мен өлім мәселесін, адам тағдыры мен адамзат болмысын қатар талдауға мән берді. Болмысымен жетістік пен жеңісті парықтады.

Ел арасындағы, мемлекет арасындағы сауда-саттық жұмыстары жанданып, қарым-қатынастардың қарқыны да, аумағы да анағүрлым ұлғаяды. Қаржы саласында реформа жүргізіп, алтын және күмістен жасалынған тиындарды айналымға енгізеді. Өзі хандық еткен кезде Кашмирге Орта Азиядан маңызды технологиялық және мәдени жетістіктер үнемі келіп жатады. Бірақ Мұхаммед Хайдар Дулати мырза Кашмирдегі байырғы үнді өркениетінің түбірін қиюды мақсат тұтқан жоқ. Мәдениеттің қос дәстүрлерін бір-біріне қарсы қоймаған. Мәдениет түрлерінің өзара ықпалын сақтайтын бағыт ұстады. Сарайына сол кездегі әйгілі ойшылдарды, ақын-жазушыларды, сазгерлер мен әншілерді, кітап көшірушілер мен қол өнерінің шеберлерін жиі-жиі шақырып, өнердің әр саласындағы ірі табыстармен таныс болған. Олармен сұхбаттасып, ой-санасын оздырған. Мұхаммед Хайдар мемлекет және ел басқару мәселелеріне де ерекше көңіл бөлген. Көшпеліліктен отырықшылдыққа ауысу арқылы мемлекетті қалыптастыруға және күшейтуге болатынын бетке ұстайды.

Мемлекетті хан басқарды. Ханға дулат тайпасынан шыққан ұлықбектер кеңесші болды. Ханның жанында ақсүйектерден құралған кеңесшілер алқасы жұмыс істеді. Хан кеңесінің құрамына ханға жақын сұлтандар мен оғландар, ірі тайпалардың көсемдері енді. Мемлекеттің әлеуметтік қызметін бас кеңсе - диуан бақылады, жүзеге асырды. Нағыз ұлықбектер тобы "дін мен сенім - биліктің қос бабы" деген ұғымды басшылыққа алып, ел басқарудың шартын ұсынып жатты. Олар үшін шартты орындау - парыз, орынды шешілген міндет - нағыз жанды сыйдың өзегі, оның абыройы. Жетілемін дегеннің "тәні қорек, рухы құс", болмысында зергерлік басым.

Жетік адамның мүсінін жасау - зергердің жақсы қылығы, тайынбайтын тірлігі. Сол өрнектен, қиялдан тартынбайды. Зергерлік - адамның есейгендігі, еркіндігі, ептілігі, тұлғалыққа тұрақтаудың елеулі қасиеттері мен жақтарын келістірді. Зергерлікте абыройдың айбары қалыптасты, адам айбарының қуаты қарқындады, кемелін тапты. Зейіні зергер, Тәңірге ерер сарбаздарға Хайдар мырза данышпанның мына сөзін арнайды: "Мемлекетті әділетпен гүлдендір, пақыр, ғаріптерге қашанда қайырымды бол, халқың жақсы мінезіңе риза боп, көңілі тола берсін, әрдайым халықты шат қыл".

Бірақ жаһан мүлкін алсам деп қиялдайтындар, билікке бас ұрғандар тәж бен таққа таласты, бас кесер басшылар мен қысым жасаушылармен жарасты. Мұндай өрескілдікте: "Байлықты мақсат еткен өзге нәрсені ойламайды. Байлық, ашкөздік жолының азапты, қасіретті, таза еместігі белгілі болса да ол одан бас тартпайды" деп бақыттың байлықта емес екендігін еске салады. Ашкөздікте топтасқан жалалылар мен жалданғандардың қысымы мен қайырымсыздығы толастамады. Қатыгез кәсіптілер қырандардың іс-әрекетін місе тұтпады. Тіпті қауымдасқан қозғалыс пен күшке күдікпен қарасты. Жақсы мен жаманның арғысы мен бергісін ажыратпайтын елеусіздік пен ескерусіздікті асқындырды. Матаулы пиғылға икемсізді маңдайдан соғатын арсыздық қосылды. Өзгенің өмірін жалған деді, отын өшірді. Тіпті қастандықта өшігіп, көршілердің көңілін құлазытты, қасіретін күшейтті. Өзгені өлтіріп, өшіріп, өзін құдірет көрер пиғылдан арылмады, тартынбады. Содан арада өзге сөз, кісіге айтылмас түкті сөз көбейді. Содан: "659. Серік етпегей еді өз ісіне, Сөз қалмағай еді еш кісіге" - деген біржақты түсініктер түптеді. Біржақтылық ашық сырды ығыстырды, тыныштықты бұзды, құбыланы танытқыздырмады. Басшылар қоластындағылардан сый-сияпат, қазылар пара алды. Аяулы жандар қарақшылардың қолынан қазаға ұшырады. Достың да, әке - шешенің де көңілін түсірушілік жиіледі. Жүрекке ұнайтын көңіл рақаты кеміді, әлсіреді. Көпшілік адам жолын іздестіретін сүйкімділерді аңсады. Адамгершілікке тиянақтылық жетіспеді. Қысымнан үрейлі үрікті, сырт күштен қауіптенді. Азапты бар болмысқа бейімделді, мүшріктермен шайқасуға шамасы келмеді. Күштің біржақтылығы адамды қайғы мұңнан құтқармады, өмірге деген құштарлық шоғын оталдырмады. Өзгенің мұңлы көңілін өзінің асқынған халімен ұштастыра алмады. Қатыгездік адамды қиялға, жарқын көңілге жақындатқызбады. Үрейлі денеге қимыл біткенімен үркулі пенделер жиі жаңылысты, әрі - сәріге түсті, зұлымдықтың құрбаны болды. Зілділер өз пиғылын адалдықпен дұрыс ұстай алмады, өзгенің сырт қимылынан жарамастық пен жамандықты іздеді. Ақыры бойындағы күдігі толассыз дерттен күйреді. Өзіне бейқам Жаратушының ризалығын тілемеді, асқынған місін баса алмады. Тағдырдың келесі кезегінің қандай болатынын ойланып толғанбады.

Кіндік кескен жерден қашқандар өзінің пұшайман, мүсәпір күйінен, қайғы құсасынан құтыла алмады. Бас паналағандарда шынайы достық, адал да пәк махаббат сезімі аяқ асты болды. Сезімін сергіте алмаған пенде жападан жалғыз, өзімен-өзі тұйықталып қалды. Осы келеңсіздікке күйзелген жас ақын: "985. Кедей елге қиын болар өзгеден, Кедей ел қасіретті болар өзгеден" - дейді. Хайдар мырза үшін, босқындық - рухани кедейлену, сенімнен айырылу. Онда игілікті іске мұрындық болатын пәрменді сөз жетіспейді, уәжде жалтақтық асқындайды. Сөйтіп амалсыздық аяқ астынан табылады, талапкердің қол мен аяғын байлайды, мәжбүрлікке итермелейді. Осындай екі ұштылықта жалтақтау мен серттесу жиі-жиі қабаттасады. Орайы келгенде, тіпті шаһының мына уәжін келтіреді: "Егер шартты орындауға келісім берсең айтайын, орындай алсаң тәжім, тағым, өзім, үй-жайым, қанша дүние мүлкім болса да сенікі". Бірақ уәжге құлақ түрсе де, оны жырмалай, күдікпен, сенімсіз қарайтын кезеңдер ұшқындады.

Мекені мен жолы айқын емес, қайда барарын білмейтін пенделер туралы жас Хайдар мырза бірде: "өміріңнің тұлпары жүргелі тур, ал сен кейде ояу, кейде ұйқылысың, бейқамсың. Уақытты бос өткізбей тіршілік ет. Өйткені өмір өте шығады. Ал артыңша еңбегің, игі істерің, қол жеткен табысың жеміс боп қалады. Сондықтан ешқашан бос жүрме" деп кеңесін ашып айтса, бірде, "Адам қанша бейқам, ғафіл болса да Алладан қайырым көріп ризығын алса еш уақытта да кем болмас" деп өзін де, өзгені де жұбатады.

Өмір мен өнерге ғашықтар ғана қиыншылық пен кемшілікке торықпады, қайта: ". Төзімді қылайын кәсіп, сабыр етейін, Көңіл үйін қайғыдан бекітейін" деген үмітпен өзін-өзі қайрай түседі. Бірақ тұрмыстағы табантірес тартыстар біреуді шамасы келмес істі атқаруға мәжбүр етті, ол қиналғанда жәрдем қолын беруге үйретпеді. Қайырымсыздық күшейгенде жас Хайдар мырза: "Егер саған біреу сеніп аманат тапсырса - оны орында. Егер бұл істе әлдекім сені ұятқа қалдырса, сен оны ұятты етпе" деген Құранның қасиетті сөздерін еске алды. Тіпті "егер сенің дінге деген сенімің адал болса, онда сенің азғантай қайырымдылығыңның өзі жеткілікті" деп тыңдаушыны жұбатады.

Хайдар Дулати заманында билік пен байлық кеңістігін қайта бөлісу дүмпуі бірде күтпеген жерден шапшыды, ал күш әлсірегенде серпіліс іштей шектелініп жатты. Қазақ жерінде ұлттық сезім мен ұлттық мемлекет тірегі түбірлей бастады. Әр мемлекеттің жерін, елін, қаласы мен қамалын, сауда жолы мен халықтың әлеуметтік жағдайын тереңірек талдауға ден қойылды. Мемлекет басшысының саясатына, әр әлеуметтің тұрмыстық және экономикалық жайын тәптіштеп пайымдауға көңіл бөлінді. Бірде істі достықпен жолға қою мүмкіндігі пайдаланылды, көбінесе туыстық байланыстар саясатқа елеулі оң бағыт енгізді.

Мұхаммед Хайдар Дулати өз заманының еңсесі биік өрелі ойшылы, алды-артын болжағыш іздемпазы. Оның ойы үш деңгейде, үш бағытта өзіндік сипатын тапты. Тарихи кезең мен кеңістікті талдауда, адам дүниетанымын ұғынуда, тұлғалардың болмыс тәсілі мен тәжірибесін жинақтап, оның маңызын ашып көрсетуде - Хайдар Дулати зерделілік танытады. Тұлға мен қауымдастықтың қатынасын саралауда, халық дәстүрін пайыммен бағалауда - ол ұқыптылық пен кәмелеттік үлгісін көрсетеді.

Билік үлгісі, оның салтанат құру үйлесімділігі елдің экономикалық, саяси-әлеуметтік жағдайларына байланысты. Осы Хайдар Дулати өз заманының шаруашылық пен мәдениет түрлерін, саяси және әлеуметтік тәртіпті толық талдап бере алды ма? Тұрғындарды тонау, қырып-жою, айдап кету - осының бәрі елді, әсіресе қалаларды экономикалық, мәдени жағынан әлсіретті. Олардың шаруашылығына бөгет жасады. Мемлекетті саяси жағынан әлсіретті.

Оның үстіне тақты мұралану тәртібінің заңмен қатаң бекілген ережелері болмады. Сол себептен хан тұқымдарының арасында, тіпті сұлтандар арасында жоғары билік үшін күрес жиі болды. Хан өлгеннен кейін дала аласапыраннан жиі-жиі дүрлікті. Бірін - бірі аңдысқандар көбейді, олардың құрамы жиі өзгерді. Дешті қыпшақтың ұрпақтары бір-бірімен көп те, ұзақ соғысты. Көршілердің ішкі істерін немесе олардың өзара қырқыстарын көз жібермей ашына қадағалаушылық қалыпқа айналды. Өзара қырқыс сыртқы саяси жағдайдың қолайсыздығын күшейтті. Сырдария жағына қоныстанған ноғай мырзалары, жоңғар тайшылары, моғол хандары әр жақтан, әр сақтан қысымын үдетті.

Жоғарыдан үдеген қысым қашанда хақ жолынан тайдырды. Хақ жолына түскендер кім еді? "Ұлы әлемнің жаны, қараша халықтың дәнекері, қалаларды гүлдендіруші, ерлік даласының шабандозы, әлсіздердің көмекшісі, ғалымдардың қамқоршысы, патшалықты қадірлеуші, достарын құрметтеп, жауларын қиратушы" - мәртебелі сұлтандар. Соңғылар кең далада саяси мәдениетті қалыптастырушылардың іріктеулі қолы. Сұлтандардың пісіп-жетілуіне жүйелі талаптарды сақтау қажет еді.

Сыртқы жаудан сақтанудың, елдің басын қосудың шартын Мырза Хайдар патша хақыларын сақтаудан, патшалықты басқарудың шарттарын орындаудан құралатынын ескертеді. Мырза Хайдар өз заманындағы патшалық биліктің ережесін ықшамдаған, жүйесін жасағандардың бірі. Ғалымдар мен даналардың мемлекетті басқару шарттары туралы тұжырымдарын жинақтай отырып, Мырза Хайдар патшалықты дұрыс билеудің және оның негізін нығайтудың мына талаптарын ұсынады:

"1. Патша өзін көпшіліктің бірі ретінде, ал басқаны өзіне әкім ретінде қою керек..

2. Мұсылманның қажетін орындауды патша ғибадат санасын...

3. Ішіп, жеу, киіну тазалыққа ыңғайлы, кішіпейілділікке лайық, әрі ғибадатқа дұрыс болуы керек...

4. Әңгіме барысында сыпайы сөйлеу, себепсіз тіл қатпау, серігіңді көп сөйлеп мезі етпеу, пақырлармен сөйлесуге арланбау...

5. Патша үкімінде әлсіздік байқатпауға және алдамауға тиіс..

6. Патша елге төнген қауіптен қамсыз қалмауға тиіс, ол әмір мен басқарушының билігі мәңгі игілік пен бақыттың құралы екенін нақты білуі керек..

7. Патшаның дінді уағыздаушы ғұламалармен дидарласып сұхбаттасып отырғаны жөн...

8. Патша... қол астындағыларға, әлсіздерге, игілік, шапағат жасап қара халықтың сүйіспеншілігіне бөленуге ұмтылуы керек...

9. Патша қиянатшыл, залым басшылардың қылмысына бейжай қарамауға тиіс және қасқыр мінезді залымдарды қара халықты басқаруға қоймауға міндетті...

10. Әкім не патша парасатты болуы керек. Патша болып жатқан оқиғаларға пайыммен, терең үңіліп қарауы керек".

Мұндай патша опасыз дүниенің байлығына емес, "әділеттілік пен игіліктің салтанат құруы әрі имандылық бақытына" сүйенген, дүниелік істерді кешірмек, ілтипат көрсетіп адамның мәртебесі мен бақытын биік қоймақ. Өз істерін реттеуге және тіршілігінің оңалуына алаңсыз кіріскен қолбасшы мемлекеттің істері мен достықты нығайтуға хақ жолын, бітімді іздемек. Бітімнен кейін "барлық әскер мен қара халық, басқа да адамдар тыныштық пен рақатты сезінеді".

Халық қуанышта, тыныштықта ауыртпалықты ұмыта алды, ал хан ойында ескі мүдде -ниет қайта көрініс тапты, алым-салық күшіне енді. Сонда кім әр оқиғаның мән-жайын ұғынуға назар бөледі, әр кездесудің нұсқасын табуға ниет қояды? Байлық пен билік үшін емес, хақ пен имандылық үшін жорықта жүргендер осы ұстанымды бекем ұстайды. Тек заман аумалы-төкпелі болды. "Осының бәрінен әрбір дене жанданып, әрбір жүректе үміт оты оянды". Содан қызықты кездесу де, екпінді қақтығысу да аз болмады. Қос ағысты иірімнің үйіріп әкететін жақтары да, үркітетін үрейлі кездері де толассыз кезікті. Іске кірісер кезде, таршылықтан босану қамқорлығы, жаңа шепті ұстап қалу міндеті үстемдік етті. Әркім өзінше тәртіп пен тәжірибеге жүгінетін күйге жетті. "Заң түзелмей, заман түзелмейді" деген уәж көптің көңілінен шықпады.

Үміт үзілмеді, бірақ мін түзелмеді. Бірін-бірі жұбатушы тілектер аз болмады. Бізде:

Тауып айтсаң, дауа жоқ. Шалып жатсаң, сауал жоқ.

Ырсылдасаң, ауа жоқ. Адасқанға, жала жоқ.

Емін тапсаң, көңіл тоқ. Еркін шапсаң, өмір шоқ.

Епке көнсең, есің бақ. Бітім күтсең, Құдай жақ,

демекпіз.

Содан мемлекеттің аумағы өсті, тұтастығы артты. Жаңа мемлекеттің әлеуметтік базасы кеңейді, нығая түсті. Ішкі тәртіп қоғамдық құрылысқа, азаматтыққа қызмет ете бастады. Тектілердің ғана емес, татуласқандардың бостандық кепілдіктері белгілене түсті. Бұлар егеменді елдің, дербес мемлекеттің нышандары еді. Сондағы діттегеніміз, біріншіден, өз тарихымызға деген дәлдікті, дәлелдікті нығайту, екіншіден, табан тірес пен қантөгудің себептері мен қайшылықтарын көрсету, үшіншіден, оқиға туралы әр түрлі жалаң, тасымалды пікірлердің осал жақтарына назар аудару, төртіншіден, ерсіз елдің, елсіз ердің ғаріп болатынын, жетім қалатынын ұрпақтың жетесіне құю. Заманды тарихи қажеттілік тілімен талдай білу, соған бағдар белгілеу - мемлекеттік сұраныс. Шығарманың маңыздылығы да, Мырза Хайдар Дулати өмірінің құндылығы да - оның осы кескілескен келбеті мен өшпес үмітінде.

2.3. М.Х. ДУЛАТИ - ҚАЗАҚ ТАРИХ ФИЛОСОФИЯСЫНЫҢ НЕГІЗІН ҚАЛАУШЫЛАРДЫҢ БІРІ

Бақытжан САТЕРШИНОВ

Бірнеше ғасырларды қамтыған отаршылдық нәтижесіндегі рухани күйзелістен кейін тәуелсіздігіне қол жеткізгеніне он бес жыл енді ғана толған Қазақстанның қазіргі жағдайында ұлттық бірегейлік пен мәдени тұтастықты қалыптастыру ең көкейтесті мәселенің бірі болып отыр. Барлық ізгі рухани белсенділіктер басылып қалатын құлдық жағдайдан шығып, шынайы еркіндікке қол жеткізу қазіргі жаһандастырудың қатаң бәсекелестігі жағдайында саяси, әлеуметтік-экономикалық дербестікпен қатар, рухани тәуелсіздікке ие болуды қажет етеді. Бұл үшін замана ағымына лайықты сырттан енгізілген соңғы, бірақ руханилықтан жұрдай жалаң технологияларды енгізу жеткіліксіз, мәңгүрттік және маргиналдық жағдайдан арылу үшін ұлт тәрізді күрделі жүйенің қалыпты өмірқамын қамтамасыз ететін төлтума тарих пен мәдениеттің өзегін құрайтын ұлттық дүниетанымды, рухани қайнарларды қайта қалпына келтіру арқылы қоғамның өзіндік тарихи санасын қалыптастыру керек.

Осындай рухани бастаулардың бірі, халқымыздың мәдени дамуына өзіндік ықпал еткен ғұламалардың бірі - XVI ғасырда өмір сүрген көрнекті мемлекет және қоғам қайраткері, ойшыл әрі тарихшы, ақын әрі дарынды қолбасшы Мырза Мұхаммед Хайдар бен Мұхаммед Құсайын - көреген Дулат. Көбіне Мырза Хайдар деген атпен белгілі Дулатидің рухани мурасы ортағасырлық рухани жәдігер ретінде шетелдерде, Үндістанда, Пәкістанда, Батыс Еуропада кеңінен танымал болғанымен, империялық солақай саясаттың салдарынан өз елінде тарихи танымнан тыс қалды.

Содан мемлекеттің аумағы өсті, тұтастығы артты. Жаңа мемлекеттің әлеуметтік базасы кеңейді, нығая түсті. Ішкі тәртіп қоғамдық құрылысқа, азаматтыққа қызмет ете бастады. Тектілердің ғана емес, татуласқандардың бостандық кепілдіктері белгілене түсті. Бұлар егеменді елдің, дербес мемлекеттің нышандары еді. Сондағы діттегеніміз, біріншіден, өз тарихымызға деген дәлдікті, дәлелдікті нығайту, екіншіден, табан тірес пен қантөгудің себептері мен қайшылықтарын көрсету, үшіншіден, оқиға туралы әр түрлі жалаң, тасымалды пікірлердің осал жақтарына назар аудару, төртіншіден, ерсіз елдің, елсіз ердің ғаріп болатынын, жетім қалатынын ұрпақтың жетесіне құю. Заманды тарихи қажеттілік тілімен талдай білу, соған бағдар белгілеу — мемлекеттік сұраныс. Шығарманың маңыздылығы да, Мырза Хайдар Дулати өмірінің құндылығы да - оның осы кескілескен келбеті мен өшпес үмітінде.

1.1. М.Х. ДУЛАТИ - ҚАЗАҚ ТАРИХ

ФИЛОСОФИЯСЫНЬЩ НЕГІЗІН

ҚАЛАУШЫЛАРДЫҢ БІРІ

Бірнеше ғасырларды қамтыған отаршылдық нәтижесіндегі рухани күйзелістен кейін тәуелсіздігіне қол жеткізгеніне он бес жыл енді ғана толған Қазақстанның қазіргі жағдайында ұлттық бірегейлік пен мәдени тұтастықты қалыптастыру ең көкейтесті мәселенің бірі болып отыр. Барлық ізгі рухани белсенділіктер басылып қалатын құлдық жағдайдан шығып, шынайы еркіндікке қол жеткізу қазіргі жаһандастырудың қатаң бәсекелестігі жағдайында саяси, әлеуметтік-экономикалық дербестікпен қатар, рухани тәуелсіздікке ие болуды қажет етеді. Бұл үшін замана ағымына лайықты сырттан енгізілген соңғы, бірақ руханилықтан жұрдай жалаң технологияларды енгізу жеткіліксіз, мәңгүрттік және маргиналдық жағдайдан арылу үшін ұлт тәрізді күрделі жүйенің қалыпты өмірқамын қамтамасыз ететін төлтума тарих пен мәдениеттің өзегін құрайтын ұлттық дүниетанымды, рухани қайнарларды қайта қалпына келтіру арқылы қоғамның өзіндік тарихи санасын қалыптастыру керек.

Осындай рухани бастаулардың бірі, халқымыздың мәдени дамуына өзіндік ықпал еткен ғұламалардың бірі - XVI ғасырда өмір сүрген көрнекті мемлекет және қоғам қайраткері, ойшыл әрі тарихшы, ақын әрі дарынды қолбасшы Мырза Мұхаммед Хайдар бен Мұхаммед Құсайын - көреген Дулат. Көбіне Мырза Хайдар деген атпен белгілі Дулатидің рухани мұрасы ортағасырлық рухани жәдігер ретінде шетелдерде, Үндістанда, Пәкістанда, Батыс Еуропада кеңінен танымал болғанымен, империялық солақай саясаттың салдарынан өз елінде тарихи танымнан тыс қалды.

Мұхаммед Хайдар Дулатидің дүниетанымдық көзқарастарын, тарих философиясының көрнекті өкілі ретіндегі оның ұлттық философиялық жүйедегі алатын орнын тікелей талдамас бұрын, мемлекеттік "Мәдени мұра" бағдарламасы аясында жұртшылық назарына ұсынылып отырған бұл жинақтың антологиялық сипатын ескере отырып, ойшыл тарихшының туып-өскен ортасы мен өмірбаянына, оның ата-бабалары мен дулат руы туралы мәліметтерге, оның қалдырған еңбектері мен олардың зерттелу деңгейіне қысқаша тоқталуды жөн көрдік.

Мырза Мұхаммед Хайдар уақытында моғол тайпаларының, кейіннен қазақ халқының этникалық құрамына енген тарихта ежелден бері белгілі көне түркілік дулат тайпасынан шыққан. Қазақтың шежіресінде дулат руы үйсін тайпалар бірлестігінен тарайды. Демек, дулат біздің жыл санауымыздан бұрын тарихи сахнасында өзіндік ізін қалдырған, қытай жазба деректерінде "У-Сунь" деген атпен белгілі Үйсін мемлекетінің құрамында болған. Бұл идентификацияға оның территориялық орналасуын тарихи қайта қалпына келтіру де сәйкес келеді. "Ханьнама", "Батыс өңірінің шежіресі" деп аталатын қытай жылнамаларындағы соны деректердің мәліметіне сәйкес үйсін күнбиінің (патшасының) бір ұлы Далудаға еншілікке Іле бойы беріледі. Бұл ел далу (Дулу, Доғлат) аталады.

С.Е. Маловтың зерттеуі бойынша Күлтегін тас жазуындағы Бұмын қаған, оның інісі Естемес қаған да Дулу тайпасынан болған. Көптеген түркі тайпаларымен, басымыл (арғын), найман, қоңырат, үйсін тайпаларымен одақтасып, дулаттар біздің заманымыздың 515 жылы жужандарға бағынышты болуын тоқтатып, Юебан (Үрбі) одағын құрған. Ал Бұмын - қағанның, Естеми-қағанның тұсында әлемдік тарихтан ойып тұрып орын алған Түркі қағанатының шекарасын ол заманнан алты жүз жыл кейін өмір сүрген Махмұд Қашғари өзінің "Диуани лұғат ат-түрки" еңбегінде былайша белгілейді: "қазіргі бүкіл түркі елінің шекарасы Абискүн (Каспий) теңізінен айналып Рұм елінен, Өзкенттен шығысқа дейін созылады. Ұзындығы сегіз мың парсақ".

Мырза Хайдар туралы негізгі мәліметтер оның өзінің "Тарих - и Рашиди" шығармасынан белгілі. Оның ата-бабалары Моғолстан мен Шығыс Түркістанның саяси тарихында үлкен рөл атқарып, Қашқарияны жеке-дара билегендері белгілі. Оның текті тұқымнан тарайтын даңқты шежірелік тегі былайша тарқатылады: Бабдахан' Ұртұбу '-...'- Полатшы' -Құдайдат' - Сейіт Ахмет' - Сейіт Әлі' - Мұхаммед Хайдар мырза' - Мұхаммед Құсайын' -Мырза Мұхаммед Хайдар.

Бұлардың бірқатары Моғолстан мен Қашқардың тарихында маңызды рөл ойнаған: Мырза Хайдардың өзінің айтуынша, Ұртұбуға монғол хандарының өзі Қашқарияны (Маңлай-Сүбені) сыйға тартқан; Полатшы болса Моғолстанның тағына Тоғлық - Темірді өзі отырғызған (1362 жылы қайтыс болды); Құдайдат моғол ұлысында ұлысбегі болып, моғолдардың білдей алты ханын таққа отырғызған; Әмір Сейіт Әлі Уәйіс ханның (1428 жылы өлтірілген) даңқты қолбасшысы болып, Қашқардан Ұлықбектің қойған уәкілін қуып жіберіп, оның қомақты бөлігіне билік жүргізді.

"Тарих - и Рашиди" авторының атасы Мұхаммед Хайдар мырза Қашқарды биледі, бірақ 1480 жылы оны ол жерден өзінің жиені Әбу Бәкір қуып жібереді. Ол Сұлтан Жүніс ханның жақын жолдасы болды және Тәшкентте оның сарайында ұзақ уақыт паналады. Оның ұлы, яғни Мырза Хайдардың әкесі - Мұхаммед Құсайын бала кезінен Сұлтан Махмұд ханмен дос болып, Темір әулетінің ұрпағы Захир ад-Дин Мұхаммед Бабырдың әкесі Омар Шейхтың сарайында екі жылдай болды. Одан кейін ол Сұлтан Махмұд ханның Ұра-төбедегі нәменгері болып, кейін ұзақ уақыт бойы оның қасында Тәшкент қаласында жайғасты. Ал шәйбанидтік өзбектер Тәшкентті басып алғанда ол Қара-тегіндегі Құсырау шахқа қарай қашты. Қабул шаһарында Бабырға қарсы бүлікке қатысып, қолға түскенімен, туыстық байланыстарына орай (ол Бабырмен бөле болып келетін), кешірілді, дегенмен Мұхаммед Құсайын Ферғанаға қайта оралды. Осы жерде ол өзбектердің қолына түсіп, Мұхаммед Шәйбани ханның бұйрығымен өлтірілді.

Мырза Хайдардың ата-бабалары Шағатай әулетінен шыққан ең алғашқы хандардың өздері берген мұрагерлік артықшылықтарға ие болды; оларға тархан атақтары берілген болатын. Онан ары шағатайлық хандар олардың артықшылықтарын бірнеше мәрте қайта бекітіп, олардың санын арттырғанын қолында бар мадақтамалары (грамоталары) арқылы Мырза Хайдардың өзі де дәлелдеп отырған. Оның кейбір жекелеген аталарының құдіреттілігі соншалық, төре тұқымдарының жоғарғы билігін мойындамай, Қашқарияда тәуелсіз жеке-дара билік жүргізген. Әмір Полатшының бауыры Қамар ад-Дин Тоғлық Темір ханның өлімінен кейін Моғолстандағы билікті өз қолына алған және Әмір Темірдің бұл елге жасаған жорығы ғана оның билігін тоқтатты. Осындай билеушінің бірі Мырза Хайдардың немерелес ағайыны Мырза Әбу Бәкір Дулат болатын.

Мырза Мұхаммед Хайдар Дулат әкесі қуғында жүргенде 1499-1500 жылы Тәшкентте туылды. Оның анасы Құб Нигер ханым Сұлтан Жүніс ханның кіші қызы болатын, демек, ол Сұлтан Сейіт ханның да, шешесі Құб Нигәр ханымның әпкесі Құтлық Нигәр ханым болып табылатын Захир ад-Дин Бабырдың да туған бөлесі болып саналады.

Әкесі өлтірілгеннен кейін Мырза Хайдарға да қауіп төніп, ол туыстарының көмегімен Бұқараға жасырынып, онан кейін әкесінің халифасы Мәулана Мұхаммедпен бірге Бадахшандағы Хан - мырзаға кетеді, сонсоң Қабул қаласындағы Бабырды паналап, оның сарайында біршама уақыт болады. Бабырмен бірге Орта Азияға жасаған жорыққа шығып, Хамза сұлтанмен болған соғысқа қатысады. 1512 жылдың қыркүйек айынан бастап Әндіжандағы Сұлтан Сейіт ханға қосылып, ұзақ уақыт бойы соның қасында болады. Сұлтан Сейіт ханмен және оның шағын әскерімен бірге өз отаны Қашқарияға жорыққа шығып, Әбу Бәкір дулатты тас - талқан етіп жеңіп, онда Моғолия деген атпен жаңа мемлекеттің, жаңа әулеттің негізін салады. Сұлтан Сейіт ханның мемлекетінде М.Х. Дулати ірі әрі маңызды мемлекеттік және әскери лауазымдарды иеленеді. Сұлтан Сейіт ханның баласы, тақтың мұрагері, бірақ ол кездері әлі сұлтан Әбд-әр-Рәшид ханның тәрбиешісі болды.

Мырза Мұхаммед Хайдар 1533 жылы Сұлтан Сейіт ханмен бірге Тибет жорығына қатысты. Сол жорықта хан қайтыс болғаннан кейін Әбд-әр-Рәшид хан Мырза Мұхаммед Хайдардың туыстарын қудалай бастады. Ойшыл - тарихшының немере ағасы, дулат билеушілері әулетінің үлкені Сейіт Мұхаммед мырза өлтірілді.

Немере ағасының өлтірілуінен кейін Мырза Мұхаммед Хайдар Дулаттың Жәркентке келуі неғайбыл болып қалды да, ол Бадахшан мен оның төңірегіндегі таулы аймақтарда ұзақ уақыт бойы кезіп, ақырында Үндістандағы Камран мырзаға кетеді.

Дулатидің немере ағасының өлтірілу себебі туралы мәліметтер қайшылықты: жазушының айтуынша, мұның төркінін оның тәрбиеленушісінің билікқумарлығынан да, кейінірек ірі лауазымдарға ие болған кейбір әмірлердің қитұрқы қимылдарынан іздеу керек сияқты. Дегенмен Әбд-әр-Рәшид ханның бұл репрессиясын Сұлтан Сейіт ханның қайтыс болуынан кейін Дулат әулетінің үлкенінің (Сейіт Мұхаммед мырзаның) Жәркентке шұғыл жетуін осы өлкедегі дулаттардың бұрынғы билігін қайта келтіру ұмтылысымен байланыстыруға да болатын секілді. "Тарих - и Рашидиде" оның авторының өз шәкіртіне өкініш пен кінәға толы торт қатар шумақ болғанымен, өз шығармасының атауын Әбд- әр-Рәшид ханға бағышталғанына қарағанда Мырза Мұхаммед Хайдар ханның алдында ақталуға тырысқанға ұқсайды. Бұл шығарманың "Рәшидтің тарихы" аталу себебін автор өзі былайша түсіндіреді: "...Кітаптың "Тарих - и Рашиди" аталуының мынадай үш түрлі себебі бар. Оның біріншісі, Тоғлық Темір хан ислам дінін мәуләна Аршададдиннің ықпалымен қабылдады. Біз бұған кейінірек тоқталамыз. Екінші бір себебі, Тоғлық Темірге дейін-ақ исламды Барақ хан, одан кейін Кебек хан қабылдаған еді. Алайда, осы хандар дәуірінде моғол ұлыстары ислам дінінен дұрыс жол таба алмады. Ал құдіретті де мәртебелі Тоғлық Темір хан мен бақытты Моғол ұлысы исламнан дұрыс жол тауып, ұлылыққа бет бұрды. Үшіншіден, қазіргі уақытта моғол ханы Әбдірашид хан болғандықтан, бұл тарих соған арналып, оның құрметіне құрастырылып отыр. Осы үш себептен бұл тарих "Тарих-и Рашиди" ("Хақ жолындағылар тарихы") деп аталынды".

Өмірінің соңғы жылдарында Мырза Мұхаммед Хайдар Дулати Ұлы Моғолдардың атынан өзі жаулап алған Кашмир қаласын басқарды. Таулы аймақтағы тайпааралық қақтығыс кезінде ол өз оққағарының жебесінен кездейсоқ өлім құшқан, оның жай кездейсоқтық болмауы да мүмкін. "Енді ол орнықты, байсалды азамат болып, жақсы жолға түсіпті деп естідім. Жазуға, сурет салуға машық, жебе жасауға, зергерлікке, садақ шыбығын июге қолының ебі бар. Он саусағынан өнер тамған жігіт. Ақындық дарыны да бар еді. Ол менен кешірім сұрап хат жазыпты, сөз саптауы тәп-тәуір".

Өмірбаяны осындай оқиғалармен айшықталған Дулати тек мемлекет қайраткері ғана емес, ортаазиялық парсы тілінде жазылған "Тарих-и Рашиди", түркі тілінде жазылған "Жаханнаме" сияқты өз шығармаларын кейінгі ұрпаққа мұра етіп қалдырған өз заманының белгілі тарихшысы, өзіндік философиялық көзқарастары бар ойшыл -ғұламасы да болды. Оның үстіне Мырза Мұхаммед Хайдар Дулати қазақ халқының этногенетикалық тұрғыда жаңғырып құралып, саяси дербес Қазақ хандығы мемлекетінің қалыптасқан кезінде өмір сүрді. Сондықтан да оның "Тарих-и Рашиди" еңбегі орта ғасырлардағы қазақ халқының тарихынан дұрыс мәлімет беретін (Темір әулетінің және Шәйбан әулетінің сарай тарихшыларының қалдырған жазба деректерімен салыстырғанда) бірден-бір жазба дерек көзі. Сол себепті де орталықазиялық тарихқа қатысты зерттеулерде бірде-бір медиевист бұл еңбекті, өзінің ғылыми айналымға енген кезінен бастап, айналып өткен емес, өйткені бұл шығарма өзінің шынайлығымен, ғылыми дәлдігімен, салмақтылығымен ерекшеленеді. Дулатидің философ ретіндегі дүниетанымдық көзқарастары да осы шығармаларды талдау барысында анағұрлым айқын аңғарылады. Тарихшы ретінде отандық тарих ғылымына кеңінен танымал Дулатидің қазақтың рухани мәдениеті мен дүниетанымдық жүйесі тарихындағы ойшыл ретінде алатын орны осы күнге дейін басы толық ашылмай келе жатқан мәселелердің бірі болып отыр. Ұлы бабамыздың өмірдерегін шолып өткеннен кейін оның рухани мурасын, әсіресе қазақ халқының тарих философиясына қатысты оның "Тарих-и Рашиди" еңбегін (онан өзге оның "Жаханнаме" атты еңбегі де сақталып қалған) сипаттаудың реті келіп тұр.

Мұхаммед Хайдар Дулатидің ақындық мұрасынан қалған жалғыз шығарма - ертегі үлгісімен құрылып, түркі тілінде жазылған - "Жаһаннама" дастаны. Бұл шығарма Алманияда Берлин қалалық кітапханасында сақтаулы тұр. Мұны белгілі башқұрт ғалымы Ахмет Зәки Уәлиди кездестірген. Қолжазбаны 1814 жылы Молда Омар ибн-Қашы көшірген. Көлемі 125 бет. Хайдар мырзаның бұл еңбегі әлі қалың оқырман қауымының қолына тиген жоқ.

Ал "Тарих-и Рашиди" шығармасына келер болсақ, оның шығыстық тарихнамалық дәстүрде де, батыстық тарих ғылымында да ертеден кең танымал екендігін атап өткен жөн. "Тарих-и Рашидиді" кейінгі замандағы тарихшылар дерекнама ретінде көп пайдаланды. Мысалы, XVI-XIX ғасырларда көптеген тарихшылар, әдебиетшілер, жыршылар, оның ішінде Әмин Ахмет Рази, Махмұд бен Уәли, Мұхаммед Азам және т.б. өз шығармаларында М.Х. Дулатидің еңбегінен мәліметтер алып, оған сілтеме жасап отырды.

Аталмыш шығарма сондай-ақ Батыс ғылымына, әсіресе орыс шығыстану ғылымына да таныс болды. Еуропа жұртшылығы Мырза Хайдардың шығармашылығымен XIX ғасырдың аяғында танысып үлгерді. Ағылшын отаршылары "Тарих-и Рашидидің" парсы тіліндегі қолжазбасын Үндістаннан тауып, оны ағылшын тіліне аударып 1895 жылы және 1898 жылы Лондонда екі мәрте жариялаған. Атақты ориенталист - ғалым, академик В.В. Бартольд бұл шығармаға былай деп баға береді: "М.Х. Дулатидің "Тарих-и Рашиди" еңбегі XVI ғасырдың тарихи-әдеби ескерткіші болып табылады және Шығыс Түркістан бойынша аса маңызды деректердің бірі". Ал Мұхаммед Хайдар Дулатидің осы еңбегінің үзіндісін ең алғаш орыс тіліне аударып, оның қазақтарға қатысты тұстарын терең зерттеген В.В. Вельяминов-Зернов былай дейді: "М. Хайдардың жазғандарының барлығы дерлік - жаңалық және мейлінше қызғылықты. Әңгімелері қай жағынан қарағанда да үйлесімді және жауапкершілігімен ерекшеленеді". Кеңестік дәуірде шығыстану ғылымы ортағасырлық бұл шығарманы біршама жоғары деңгейде зерттеді. Белгілі тарихшы -зерттеушілер С.Г.Кляшторный мен Т.И.Сұлтанов "Тарих-и Рашидиді" ортағасырлық мұсылман тарихнамасындағы Қазақ хандығының ерте тарихын баяндайтын жалғыз шығарма ретінде бағаласа, Орта Азияны зерттеуші - ғалым П.П. Иванов "бұл еңбек - XV-XVI ғасырлардағы Моғолстан өмірі туралы мәліметтерге негіз болатын жалғыз дерек" деген қорытындыға келеді.

Бір айта кететіні, түбі бір түркі халықтарының ортақ мұрасы болып келетін Мұхаммед Хайдар Дулати бабамыздың көлемі 50 баспа табақ болатын осы шығармасын ғылыми айналымға кеңінен енгізуде өзбек оқымыстылары қомақты үлес қосты. Орталық Азияның тарихын қалпына келтіруде аса құнды бұл еңбекке қатысты Р.Г. Муминовтың, А. Урунбаевтың, С. Әзімжанованың, Р.П. Жәлелованың, X. Хасанованың зерттеулері жарияланды. Ташкент қаласындағы Өзбекстан Ғылым академиясы Шығыстану институтының ғалымдары 1996 жылы Әмір Темірдің 660 жылдығына орай "Тарих-и Рашидиді" орыс тіліне толығымен аударып шығып, игілікті іс атқарды. Отандық шығыстану және тарих ғылымдарында да бабамыздың бұл мұрасын игеруде қыруар жұмыстар атқарылды. Кеңес дәуірінде еліміздің археология, тарих, энография және т.б. ғылымдарының дамуына орасан зор үлес қосқан ғұлама ғалым Әлкей Марғұлан 1941 жылы "Әдебиет және искусство" (кейінгі "Жұлдыз") журналында даңқты тарланбоз жайлы "Қазақтың тұңғыш тарихшысы" атты арнайы мақала жазып, халқымыздың тарих философиясының тамырын тереңге бойлатты. Ғылымдағы бұл дәстүрді кейінірек К.М. Байпақов, Б. Көмеков, Б.Қожабеков, Н.Н.Меңғұлов, К.Пищулина-Жандосова, Т.И.Сұлтанов, Ә.Хасенов, В.П.Юдин және т.б. жалғастырды. Кемеңгер ойшыл бабамыздың өмірінің тарихи кезеңдері мен оның әлеуметтік-саяси көзқарастарын жүйелеуде белгілі тарихшы-ғалымдар Б. Албанидің, С. Жолдасбаевтың, М. Қозыбаевтың, М. Қойгелдиевтің, Т. Омарбековтің және т.б. үлестері ерекше. Бұл зерттеушілердің еңбектерінде Қазақ хандығының құрылуы мен қалыптасуы дәуіріндегі тарихи - этникалық және әлеуметтік - саяси, мәдени мәселелер қамтылып, қоғамдық ойдың дамуына өлшеусіз үлес қосқан М.Х. Дулати сияқты ойшылдардың көзқарастарына талдау жасайды.

Дегенмен елімізде Мұхаммед Хайдар Дулатидің рухани мұрасын игеруде жаңа лептің республикамыздың тәуелсіздік алуымен басталғанын атап айта кету керек. 1999 жылдың күзінде әлемдік ғылым, білім мен мәдениет тарихында өзіндік үлкен орны бар, қазақ тарихының атасы атанған ұлы ғалым, көрнекті мемлекет қайраткері, ақын әрі қолбасшы Мырза Мұхаммед Хайдар Дулатидің туылғанына 500 жыл толды. Бұл мүшел той тек біздің елімізде ғана емес, ЮНЕСКО-ның айтулы мерзімдер күнпарағына енгізілгендіктен, онан тыс жерлерде де аталып өтілді. Дана әрі батыр бабамыздың мұрасына деген қызығушылық арта түсіп, мерзімдік көпшілік және ғылыми басылымдарда ол туралы мақалалар көптеп жариялана бастады. Тараз университеті У. Бішімбаевтың ұйымдастыруымен ғалымның өмірі мен шығармашылығына арналған бірнеше халықаралық ғылыми-теориялық конференциялар өткізді. Осы оқу орнына Мырза Мұхаммед Хайдар Дулати аты берілді. М. Х. Дулатидің суреттері оқу орындарының дәрісханалары мен кітапханаларының төрінен орын алды. Шығармалары оқулықтарға енгізілді.

Тәуелсіз Қазақстанда дулатитану ғылымын өркендетуге отанымызға танымал шығыстанушы - ғалым, қазіргі бас мүфти Әбсаттар қажы Дербісәлінің ерен еңбек сіңіргенін ерекше атап өтуге болады. Бұл кісі Мұхаммед Хайдар Дулатидің өмірі мен оның қалдырған мұрасын асқан ыждаһаттылықпен зерттеді. Үндістанға, Кашмирге арнайы ғылыми сапармен барып, ұлы бабамыздың жатқан қабірін тапты және ол туралы алғаш рет өмірбаяндық - библиографиялық анықтамалық жазды. М.Х. Дулати қоғамдық қоры құрылып, осы қордың ұйымдастыруымен, "Тарих-и Рашидиді" 1996 жылғы Тәшкентте шыққан орыс тілді толық басылыммен салыстыра отырып, парсы тілінен тікелей қазақ тіліне аудару қолға алынды. Бұл шара 2003 жылы аяқталып, жақсыдан қалған осы жәдігер Алматы қаласындағы "Тұран" баспасынан басылып шықты. Парсы тілінен Ислам Жеменей тәржімелеп, оның ғылыми редакциясына Ә. Дербісәлі, Ә. Байбатша, Б. Кәрібаев, М. Қазыбек сияқты зерттеуші - ғалымдар атсалысты. Осылайша көптен күткен игілікті іс жүзеге асып, ұмыт қалған ата мұра ұрпақтарымен қайта қауышты.

"Тарих-и Рашиди" Кашмирде жазылды және ол екі дәптерден тұрады да оның екінші дәптері біріншісінен бұрын жазылды: біріншісі 1546 жылы, ал екіншісі 1542 жылы аяқталды. Бұл шығарманың түрік тілінде көптеген аудармалары болды, ағылшын тіліндегі тәржімесі де жарияланды. Орыс және қазақ тіліндегі аудармалары таяуда ғана іске асырылды, бірақ орыс тіліндегі аудармалары үзінді түрінде көп мәрте қолданылды.

"Тарих-и Рашидиді" жазу барысында жергілікті халық арасында кеңінен таралған ауызекі әңгіме, аңыздар кеңінен қолданылған. Сонымен қатар, Мырза Хайдар өз шығармасында өзі пайдаланған бірнеше еңбектердің атауын келтіреді: Мір Ғияс ад-Дин Мәнсүрдің "Джам-и гити-нумай", Жақұттың "Та'риф-и бұлдан", ФазылАллах Рашид ад-Диннің "Джами ат-тауарих", ХамдАллах-мұстауфи Казвинидің "Та'рих-и гузида", Әбд ар-раззақ Самарқандидің "Та'рих-и манзум", Ұлықбектің "Улус арба а", Хазіреті Мәулана Мұхаммед Қазидің "Силсилат ал-арифин", Захир ад-Дин Бабырдың мемуарлары мен "Мубайин" және тағы басқа еңбектер. Дулатидің аталмыш еңбегінде Ата Мәлік Джувейнидің "Та'рих-и джахан- кушай" еңбегі мен Шараф ад-Дин Әлі Иездидің "Зафар наме" еңбегінен көлемді көшірмелер кездеседі.

"Тарих-и Рашиди" ең алдымен тарихи дерек ретінде аса құнды. Бұл еңбек сол кездері қазіргі Қазақстан территориясының оңтүстігі мен оңтүстік-шығысын алып жатқан Моғолстанның және Қашқарияның тарихына, оны билеген шағатайлық хандардың тарихына, дулат тайпасының тарихына, оның Шығыс Түркістандағы билеушілерінің тарихына арналған. Мырза Хайдардың еңбегінде Орталық Азияны мекен еткен өзге де халықтардың тарихы, тарихи географиясы, салт-санасы және т.б. туралы орасан көп мәліметтер кездеседі. "Тарих-и Рашиди" сол заманның басқа деректерімен, оның ішінде "Бабынамемен" салыстырғанда, Моғолстан мен Моғолия туралы басқа еш жерде кездеспейтін хабарларды береді, сондықтан да Моғолстан мен Шығыс Түркістанның ортағасырлық тарихын зерттеген шығыстанушы авторлардың барлығы дерлік осы тарихи дерек көзіне сүйенеді.

"Тарих-и Рашиди" - қазақ халқының тарихы бойынша ең негізгі жазба деректердің бірі. Онда қазақтар туралы мәліметтер өте мол, Керей мен Жәнібек ауып көшкенге дейінгі Шығыс Дешті Қыпшақтың тарихы бойынша да ақпараттар кездеседі. Мұхаммед Хайдар қазақ мемлекеттігінің негізін салған осы қоныс аудару прецеденті туралы және осыған байланысты қазақтардың өз этнонимін қалай алғанын да хабарлайды. "Тарих-и Рашидиде" бастапқы қазақ хандары туралы, қазақ - моғол және қазақ-өзбек қатынастарының одақтастығы немесе дұшпандығы туралы, Моғолстанды, қазіргі Қырғызстанның территориясын басып алудағы қазақтар мен моғолдардың бәсекелестігі туралы, Жетісудың, Түркістанның және т.б. елдер мен аймақтардың тарихы, тарихи географиясы, топографиясы, әдет-ғұрыптары туралы материалдар да молынан ұшырасады.

Қазақ хандығының онан арғы саяси тарихы нығаюмен, күшеюмен сипатталады. Тарихи тағдырларға сәйкес Орталық Азиядағы басқа да көшпелі мемлекеттер сияқты Моғол мемлекетінің де саяси сахнадан кеткені мәлім. Ал оны құраған этникалық тайпалар мен рулар, оның ішінде біз қарастырып отырған Мырза Хайдар бабамыздың тегі болып саналатын дулат руы да қазақ халқының этникалық компонентіне кіретін Ұлы жүздің құрамына енді. Сондықтан да осыдан-ақ М.Х. Дулатиді ұлттық-мәдени идентификациялауға қатысты қайшылықты пікірлерден дұрысын анықтап алуға болады. Оның үстіне Дулати шығармашылығынан аңғарылатын оның дүниетанымдық көзқарастары қазақтың ұлттық ойлау жүйесіндегі тұтастықты бұзбайды, керісінше рухани сабақтастықтың ізі айқын байқалады. Мұхаммед Хайдар Дулати өзі өмір сүрген заманның объективті құбылыстарын ор қырынан пайымдап, сол қоғамның әлеуметтік-саяси, рухани-мәдени жетістіктері мен кемшіліктерін ой таразысына салып, сайып келгенде, оның философиялық ойлау жүйесіне, оның ішінде тарих философиясына өзінің өлшеусіз үлесін қосты. Дулатидің дүниетанымдық, тарихи - философиялық көзқарастарын қарастырмас бұрын, бүгінгі ғылыми түсініктегі тарихи сана ұғымына, әлемдік тарихнамада қазақ тарихының алатын орнына тоқтала кетейік.

Тарих - бұл бүгінгі ұрпақтың әлеуметтік жады. Жады немесе әлеуметтік ес неғұрлым терең болған сайын адам да, тұтастай алғанда қоғам да рухани бай болады. Бүгінгіні түсіну мен болашақты болжау үшін өткенді білу тарихи білімнің негізгі арқалайтын жүгі екендігі рас. Ал бұл тарихи білім берудің мақсаты жан-жақты дамыған тұлғаның ойлау мәдениетінің қажетті компоненті ретіндегі тарихи сананың элементтерін адам бойында қалыптастырумен ұштасып жатады. Тарихи білім немесе тарихи эрудиция - бұл тұлғаның рухани байлығы. Қазіргі адамның алдыңғы буынның жинақтаған әлеуметтік-мәдени тәжірибесіне тереңірек дендеген сайын оның өмірлік және азаматтық ұстанымы да айқындала түседі. Тарихи білім адамның ғылыми дүниетанымының қалыптасуына, оның бойында адамгершілік мұраттардың егілуіне ықпал етеді. Отанға деген сүйіспеншілік, оның өткені мен бүгінін мақтан тұту, патриотизм деп аталатын сезімдердің құйылысын тудырады.

Тарихи айғақтар, уақиғалар адамның санасында қашанда белгілі бір көзқарастармен байланыста құрастырылады. Ал кеңес дәуірінде жалпы ойлау мәдениетінің дүниетанымдық негізін маркстік-лениндік теория құрады. Алайда, бұл ілімнің сыңаржақтылығы кеңестік өзге ғылымдар сияқты тарих ғылымында да қайшылықтардың орын алуына негіз болды.

XX ғасырда табиғи және әлеуметтік өмірде орын алған ғаламат өзгерістер адамзаттың алдына ғаламдық мәселелерді қойды. Қоғамдық дамудағы нақты - тарихи, ұлттық және таптық мәселелердің қойылуы мен олардың шешілуі, дәстүр мен жаңашылдықтың, әлеуметтік ес пен индивидуалдық жадының, жаттану мен ұжымшылдықтың арақатынастары мәселелерінен кеңестік гуманитарлық пәндер салаларымен қатар, тарих ғылымы да тыс қала алмады. 1980 жылдары кеңестік ғылымда бұл қалыптасқан жаңа ахуалдың теориялық көрінісі әлеуметтік зерттеулердің мәселелерін талдаудағы әр түрлі бағыттардан көрінеді: философиялық-әлеуметтанымдық, гносеологиялық, мәдениеттанымдық, әдіснамалық-тарихи.

Бұл бағыттардың соңғысы тарих ғылымының әдістемелік мәселелерін талдау негізінде қалыптасты. Бұл мәселелерді соңғы екі онжылдықтар бойы белсенді түрде талдау әлеуметтік шарттылық туралы, тарихи білімнің қызметі мен мақсаты туралы мәселелерді кеңінен қойып, оны тарихи танымға деген гносеологиялық тәсілдің шеңберінен тысқа алып шықты. Ғылымның жинақтаған бай тарихнамалық материалын игеру, арнайы мамандандырылған білім дамуының заңдылықтарын бекіту, тарихнамалық сипаттау мен түсіндірудің ғылыми бағдарламаларының, әдістерінің, формаларының өзгеру себептерін түсіну қажеттіліктері туындады. Шын мәнінде бұл тарих ғылымының тұжырымдамалық тарихын қалыптастырудың үлкен міндеттері болып саналады. Оларды шешу жолында тарихнамалық жұмыстың саналы тәсілдері мен эмпирикалық қондырғыларын анықтайтын терең негізді айқындау мәселесі ретіндегі тарихи сана мәселесі пайда болды. Осыдан барып тарих ғылымының әдіснамасынан бастау алатын сирек болса да еңбектер гносеологиялық реңге ие болады. Осыдан барып "тарихи сана" ұғымының екі мағынасы келіп шығады: тарихнамалық көзқарастармен сәйкес келетін тар мағынасындағы және дүниетанымдық парадигма сипатына ие кең мағынада. Мұның соңғысы нақты - ғылыми көзқарасты, оның тетігі мен нәтижесін білдіреді.

Шындығында, тарихи сананың өзіндік феноменін, оның модификацияларын зерттеу келешегі бар міндет болып табылады. Тарихи сананың тар шеңберден шығып, тарихнамалық білімдермен қатар, күрделі, жүйелі, полифункционалды құбылыс ретінде қарастырылуы, арнаулы білім формасымен қатар, алуан түрлі формаларда өмір сүретін әлеуметтік-мәдени феномен ретінде көрінуі, сөз жоқ, бұл мәселенің көкжиегін кеңейте түседі.

Алдымен дәстүрлі "қоғамдық сана" сөзімен қатар, ғылыми айналымға кейін енгізілген "тарихи сана" терминіне байланысты мәселені шешіп алу қажет. Маркстік теорияның негізін қалаушылардың мұрасында "қоғамдық" және "тарихи" сөздері "сана" сөзіне предикат ретінде қолданылып, көбіне мағынасы жағынан синоним түрінде көрінгенімен, олар толық сәйкес деп айтуға болмайды. Керісінше, терминдердің мүлдем дерлік ажыратылмастай жақындығы әлеуметтік өмірдегі статикалық пен динамикалық, синхронды және диахронды бастаулардың өзара тәуелділігі мен сәйкессіздігінің нақты күрделілігін жасырып тұрады. Шындығында сана тарихи айқындалған (қоғамдық сана), қашанда бар нәрсе, бірақ ол сонымен бірге өткен жолды, оның ұзақмерзімділігі мен желісін пайымдайтын рефлексия болғандықтан да ол тарихи. Демек, "қоғамдық" және "тарихи" терминдерінің семантикалық әрқилылығы маркстік әдіснаманың мазмұндық қырларымен анықталады. Бірақ ол бұрын теориялық мәнге ие болған жоқ, ал "тарихи сана" ұғымының және соған байланысты тақырыптың айрықшалануы - әлеуетті мәселенің қалыптасқанынан хабар берді.

Тарихи сана - қоғамдық сананың, оның барлық элементтерінің, формалары мен жүйелерінің маңызды қыры. Сондықтан оны мейлінше көп кездесетін сананың "формасы" арқылы анықтау (А.Ю. Левада, А.И. Ракитов) дәл келмейтіндей көрінеді. Шын мәнінде, тарихи өлшем адамның қоғамдық болмысының, оның құбылмалылығының шешуші сипаттамасы болып табылады. Өткен жолын белгілей отырып, адам өзінің әлеуметтік сапасын да, оның нақтылығын да аңғарады. Сонысымен ол өзін әлеуметтік үрдіспен бірегейлендіреді және онан бөліп айрықшалайды. Тарихи сана әлеуметтік субъектіні мәдени-тарихи үрдіске енгізудің факторларының бірі түрінде көрінеді.

Тарихи сана өзінің антиномияларымен ерекшеленеді. Ең алдымен бұл "өткен шақ - осы шақ" оппозициясы, мұндағы өткен шақ ұзақ мерзімділік, үрдістік, орнықтылық, қалыптасқандықты білдірсе, ал осы шақ тез ағымдылық, ахуалдылық, қозғалмалылық, беймазалықты білдіреді. Мұның шеңберінде барлық сәттері бойынша өзара терістеушілік орын алады, қаншалықты мызғымас, маңызды болса да өткенге бүгінгі күннің күйкі тіршілігі, мазасыздығы қарсы тұрады. Бұл полюстердің арасында түпкі алшақтықты бірте-бірте игеру орын алады, өйткені казіргі заман оған қатынасына қарамастан қашанда жалпы қозғалыстың бөлігіне айналады, ал оның рухани бейнелері тәжірибені тасымалдау мен бекітудің шартына айналады. Тарихтың күрделі беттерін ескермеуге, ұмытуға ұмтылу әрқашанда болады, бірақ тарихи қызығушылық ақыры соңында сананың көкжиегін кеңейтеді. Тарихи сананы үнемі құрастыру үрдісі, қазіргіні интеграциялау арқылы "ақтаңдақтарды" алып тастау болашаққа жол ашатын және онымен сіңісіп кететін өзектілік факторының ерекше рөлін ашады. Бейнелеп айтқанда, қазіргі заманның шуылының арасынан өткеннің жаңғырығы ғана емес, болашақтың үндеуі де естіліп жатады.

Тарихи сананың қалыптасу үрдісінің мейлінше айқын өзегі, негізі болады. Осыдан барып өзге оппозиция туындайды: сананың тасымалдаушысын, субъектісін айқындайтын "ұлттық - ұлттықтан тыс" ("өзіміз - бөтен"). Тарихи сананың қалыптасуының өзі туыстық байланыстармен қабысқан қоғамнан этногенез үрдісімен біріккен және сонымен бір мезгілде әлеуметтік - таптық әртектілікпен бытыраған адамдардың ұжымшылдығына өтудің, яғни өзге әлеуметтік динамиканың салдары болып табылады. Осы шешуші бұрылыстың нәтижесінде тарихи сананың негізгі субъектілері ретінде тұрақты және салыстырмалы түрде айрықша әлеуметтік - этникалық, қауымдастықтар түзіледі. Түпкі бастауларға, тамырларға қайта оралу, оттан ыстық отанына деген сүйіспеншілік онан ары оны қайта өндірудің, дамыту мен жаңғыртудың тұрақты қайнарына айналады. Бұл тұрғыдан алғанда тарихи сана этникалық өзіндік санамен теңгеріледі.

Ұлттық төлтумалылықтың басымдылығы бір этникалық қауымның өзге жақын және алыс этникалық бірлестіктерге деген қатынасынан байқалады. Тарих салыстырудың сергектігін береді. Шындығында әр түрлі этностар мен халықтардың салт-дәстүрлері, әдет-ғүрыптары, өмір тәртіптері тарихи қызығушылықты қалыптастырып, кейінірек тарихнамалық талдаудың деректік базасына айналған бастапқы фольклорлық ауызша және жазбаша мәтіндерден көрініс тапты. Тек мазмұны, баяндалуы жағынан ғана емес, тілі жағынан да "өз" және "өзге тілді" мәтіндерді салыстыру шарасы тарихнама шеңберіндегі ұлттық қондырғылар мен дәстүрлерінің қалыптасуының алғышарттарына айналады. Кейбір қосымша факторлардың ықпалымен бұл алғышарт кейде ұлтшылдықтың шегіне өтіп те кетеді. Сонымен, "ұлттық - ұлттықтан тыс" қатынасы тарихи сананы түзуші бастау түрінде көрінеді.

Тарихи сана дәстүрмен тығыз байланысты. Өткеннің қоғамдық байланыстар жүйесін қайта өндіруге қабілетті, орнықтылыққа ие дәстүр қазіргі заман мен болашаққа ашық болып келеді.

Еңбек бөлінісінің пайда болуы, рухани өндіріс пен әлеуметтік әртектіліктің қалыптасуы сабақтастықтың тетіктерін өзгертеді, мәнді тәжірибені қайта өндіру мен өзектілендіру тарамдалады, тарихи сана өмір сүруінің арнаулы формалары пайда болады. Әрине бұл формаларды қоғамдық сана формаларының дәстүрлі бөлінісіне сәйкес, саяси, құқықтық, моральдық, діни, көркем, ғылыми-теориялық формалар деп атауға да болады, бірақ бұл жоғарыда айтылып кеткендей, тарихи сананың өзіндік феноменінің арқасында бірқатар түзетулерді қажет етеді.

Ең алдымен барлық бұл формалар белгілі бір рухани қызмет саласында бола отырып, одан тәуелділігін сақтайды. Бірақ енді қандай да бір халықтың саясатының, заңдарының, моралі мен дінінің, метафизикасының және т.б. нақты тілі әрбір осы аймақтардағы төлтума ұлттық сипатты анықтайтын мәдени дәстүр ретінде көзге түседі. Бұл аймақтардың әрқайсысын идеялық қамтамасыз ететін өздерінің "ойлау материалдары" болады, оларды сәйкесінше қандай да үлкен жүйенің ішіндегі бір танымдық жай жүйе рационалдайды, пайымдайды, мәселен: саяси ілімдер тарихы, құқық тарихы мен теориясы, теология, өнер, ғылым, философия тарихтары. Бірақ оларды төмендегіше жіктеуге де болады: қазіргі ахуалмен, оның міндеттерімен тікелей байланысты актуалистік (саясат, құқық, мораль, ғылым - әсіресе техникалық, жаратылыстанымдық ғылымдар) және бүгінгі күннің талабына жанама әсер ететін ретроспективті (дін, өнер, әдебиет, философия, қоғамдық ғылымдар, тарихнама).

Бірінші топ тарихи сананы іске асырудың ерекше формасын құрайды. Оған тән мәндік бірліктер - саяси лозунг, құқықтық заң, моральдық норма - рефлексивті емес болып көрінеді, өзінің пайда болуы мен қызмет етуінің тарихи түбірін жасырып тұрғандай көрінеді. Бірақ қашанда әлеуметтік ахуал өзгерген кезде, лозунгтар ескіреді, заң тиімді болмай қалады, норма құнсызданады, тарихи сынның, бұл сәтті өзгелерімен салыстырудың, қоғамды, адамдардың жүріс-тұрысын басқарудың жолдарын іздестірудің қажеттілігі туындайды.

Өз кезегінде ретроспективті топқа жатқызылған салалар өз даму ерекшеліктеріне қарай, әлеуметтік-тарихи жағдайларға сай өзін өзектілендіріп көрсете алады. Мәселен діннің дамуындағы модернизация, қазіргі өнердегі бұқаралық мәдениет, әдебиеттегі беллетризм үрдістері осының мысалына жатады. Демек, тарихи сана өмір сүруінің жоғарыда бөліп көрсетілген актуалистік және ретроспективті формаларының арасындағы шекара мейлінше шартты, бірақ ол бәрібір дәлірек айқындауды талап етеді.

Тарихи сананың болмысына жасалған бұл талдау қазіргі заманғы қазақ тарихының философиясын терең түсінуге септігін тигізеді. Ғаламдық ауқымда да, еліміздің ішінде де соңғы онжылдықтарда болып өткен орасан зор өзгерістер тарихи сананы онан сайын өзектілендіре түседі.

Осы айтылған теориялық қондырғылардың мысалы мен дәлелін қазақ халқының тарихы мен мәдениетінен айшықты түрде келтіруге болады. Қазақтардың дәстүрлі мәдениетінің түпкі архетипі көшпелі шаруашылық - мәдени тип екендігі ешкімде де дау туғыза қоймайтын шығар. Ал осы уақытқа дейін еуропаорталықтық көзқарастың басымдылығымен ескерілмей, тіпті кемсітіліп келген көшпелілік құбылысы гуманитарлық ғылым салаларында өркениеттер теориясының таралуына орай мәдениеттегі Шығыс пен Батыс дилеммасы сияқты, отырықшылық - көшпелілік баламасында сипаттала бастады. Соңғы кездері номадология аталатын арнаулы саланың кеңінен таралуы еуропалық зерттеушілер мен ғалымдардың көшпелілік феноменіне жаңа дүниетанымдық бағдар ретінде қызығушылық таныта бастағанын аңғартады. Біздің мекен етіп отырған Орталық Азия территориясында қалыптасқан мәдениеттер қабатын "қазақ өркениеті" ретінде айқындап қана қоймай, осы аймақты әлемдік мәдени антропогенез ошақтарының бірі ретінде сипаттап жүрген отандық белгілі ғалым Еренғайып Омаров номадология туралы мынадай пікір айтады: "номадология - қазіргі постиндустриализмдегі жаңа бағыт, әлемді түсіндірудің бұл тәсілін батыстық классикалық дәстүрлерімен байланыстырады, постмодернизм классиканың түсіндірмелік қуатының мазмұндық тұрғыда сарқылуына орай оның орнына әлемге көзқарастың номадологиялық үлгісін ұсынады. Делез бен Гваттаридің көзқарастары бойынша қазіргі заман "номадизмге деген қажеттілікті" айқын көрсетіп отыр. Бұл батыстық қоғамның дағдарысымен де байланысты".

Қазақстан тарихының беттерінен әлемдік тарихи үрдістің дамуына дүмпу болған бірнеше ерекше тарихи-мәдени кезеңдерді атап көрсетуге болады, мысалы: ежелгі дәуірде -андронов, сақ, қаңлы, үйсін, ғұн мәдениеттері, орта ғасырларда – түркі - монғол мәдениеттері. Ерлік пен елдіктің үлгісін көрсеткен бұл дәуірдің көшпелі өмір салтын жиырмасыншы ғасырдың отызыншы жылдарына дейін сақтап келген қазақ халқының тарихи санасынан берік орын алғаны анық. Осы дәуірлердегі халықтың тарихи санасы жоғарыда аталған рухани мәдениеттің, формалардың бірінде ерекше айқын аңғарылды. Мысалы, сақ дәуіріндегі халықтың тарихи санасы мен дүниетанымы ежелгі дүниенің қайталанбас ерекше ескерткіштерімен көзге түсетін "аң стилі" деп аталған қолданбалы өнерде жарқын көрініс тапса, ғұндардың рухани мұрасының ізі Батыс Еуропадағы батырлар эпосының үлгілерінде көбірек сақталып қалған тәрізді (мысалы, "Үлкен Эдда", "Нибелунгтар туралы жыр").

Ал ортағасырлық көк түріктердің әлемдік тарихи сахнаға шығуы атақты Орхон - Енисей бітіктастарында қашалған мәтіндерде мәңгіге қалды: "Жоғарыда Көк тәңірі төменде қара Жер жаралғанда екеуінің арасында адам баласы жаралған. Адам баласына менің ата-бабаларым Бумын қаған, Естемін қаған үстемдік құрған. Таққа отырып түркі халқының мемлекетін басқарған, үкім - билігін жүргізген. Дүниенің төрт бұрышы түгел оларға дұшпан болған. Әскер құрып, жорыққа аттанып, олар дүниенің төрт бұрышының халқын түгел бағындырған... бастыны жүгіндірген, тізеліні шөгерген". Бұл ортағасырлық түрікшілдіктің тағы бір көрінісі оғызшылдық идеологиясынан көрінеді. Бойындағы түркілік дәстүрді жаңа хақ дін - исламмен шебер жымдастыра біліп, осы ілімді батыстық әлемге таратқан оғыздардың тарихи санасын "Қорқыт Ата кітабынан" айқын аңғаруға болады.

XIII ғасырдан басталған монғол - татар шапқыншылығы феномені мен Монғол империясының және Шыңғыс хан тұқымдарының ұлыстарының құрылуы Еуразияның саяси картасын қайта құрып, бұрынғы этникалық, саяси, әлеуметтік, идеологиялық, этикалық және мәдени дәстүрде біршама өзгертіп жіберді. Белгілі шығыстанушы ғалым В.П. Юдиннің айтуы бойынша "тек материалдық "әлемдік" тәртіп қана емес, сонымен қатар, идеалды, рухани тәртіп те өзгерді... Шартты түрде идеялық - психологиялық "революция" деп атауға болатын Еуразияның көптеген халықтарының, ең алдымен көшпелілердің қоғамдық санасындағы идеологиялық және психологиялық төңкерістің мықты болғаны соншалық, жаңа дүниетанымның қалыптасуына дейін әкелді. Шыңғыс ханның, оның тегі мен ата-бабаларының шығу тегі туралы аңыздар адамзаттың пайда болуы туралы мұсылмандық аңыздарға, сонысымен әлемнің мұсылмандық картинасына енгізілді... Бұл жағдайда біз жаңа діннің құралуы туралы сөз қозғауға негіз бар деп пайымдаймыз. Бұл дін монғол - татар шапқыншылығы тудырған дүниетаным мен идеололгияның құрамдастарының бірі болды. Дүниетанымдық және идеологиялық көзқарастардың бұл жаңа кешенін біз шыңғысшылдық деп атадық". Тарихи санадағы шыңғысшылдықтың әсері қазақтар арасында күні кешеге дейін сақталып келді.

В.П. Юдин түркі - монғол халықтарының тарихындағы шыңғысшылдықтың әсерін бірнеше айғақтармен бекітеді. Мысалы, ең бастысы "хан" титулының тек Шыңғыс тұқымдары - төрелерге ғана тиесілі болғандығы. Ал қара адамның хан болуы халықтың санасында заңсыз, тіпті моральға жат болып көрінетін. Сондықтан Әмір-Темір, Едіге сияқты құдіретті билеушілердің өзі өздері қойған номиналды хандардың атынан басқаруға мәжбүр болды, ал кейбір билеушілер, мысалы Алтын Орда хандары - Өзбек, Келдібек, Моғолстан хандары Тоғлық-Темір, Қызыр қожа, қоқандық хандар және т.б. өздерінің шығу тегі жөнінде төре тұқымымен байланыстырып аңыз ойлап шығаратын. Біз қарастырып отырған Мұхаммед Хайдар Дулати шығармасының он бойынан да осы шыңғысшылдықтың рухы айқын байқалады. Дулатидің кейбір ата - бабаларының төре тұқымдарының жоғары билікке құқығын номиналды пайдалана отырып, өздерінің нақты билік жүргізгендігі туралы жоғарыда айтылды.

Қазақ хандығы құрылуының бірқатар объективті алғышарттары болды. Оның терең рухани-мәдени алғышарттарын қарастырмас бұрын, бұл мәселеге қатысты XV ғасырдың ортасына қарай Шығыс Дешті Қыпшақта (көшпелі Әбілқайыр мемлекетінде), Жетісуда (Моғолстан мемлекеті) және Мәуреннаһрда (Темір әулетінің мемлекеті) қалыптасқан саяси - этникалық жағдайға, ондағы династиялық (әулеттік) талас-тартыстар мен руаралық жанжалдарға терең тарихи талдау қажет.

Алғашқы қазақ хандарының Әбілқайыр ханнан бөлініп ауа көшуінің кейбір итермелеуші мотивтері жазба деректерде келтіріледі. Мысалы, Мұхамед Хайдар Дулати: "Ол кезде Дешті Қыпшақта Әбілқайыр хан билік жүргізетін. Ол Жошы тұқымдарынан шыққан сұлтандарға тыныштық көрсетпеді. Жәнібек хан мен Керей хан одан қашып Моғолстанға бет алды". Әбілғазы бахадур де осыны қостайды. Махмұд бен Уәли былай деп жазады: "Тұқай-темірдің кейбір ұрпақтары, мысалы, Керей хан мен Жәнібек хан бағынудан бас тартты. Олар ата-бабаларынан қалған елден безіп, Моғолстанға жолға шықты". Бұл сөздерден қазақ хандарының тікелей Дешті Қыпшақ хандарының ұрпақтары ретінде көрініп, көшу себебі Шығыс Дешті Қыпшақтағы билік үшін болған әулеттік күрестен туындағаны көрініп тұр.

Бұл күрес Шейбан (Жошының бесінші баласы) мен Тұқай-Темір (Жошының он үшінші баласы) ұрпақтары арасындағы бақталастық ретінде Алтын Орда ханы Бердібек тұсында Батудың тармағы үзілген кезеңнен басталады. Шейбан және оның ұрпақтары Батудың тұсында, кейінірек Өзбек ханның кезінде барлық Жошы тұқымдары қудаланған тұста ерекше артық жағдайға ие болды. Сондықтан да өзбек - Шайбанидтер осы артықшылықтарын есіне алып, мақтанатындығы белгілі. ХIV ғасырдың екінші жартысында Алтын Орданың дағдарысы кезінде бұл әулеттің бірнеше өкілдері Саин тағына таласты. Ал Тұқай-Темір ұрпақтары 1359 жылы Бердібек хан қайтыс болғаннан соң Жошы ұлысының шығыс канатында Орда-Ежен әулетін ығыстырып, билікті қолдарына алды. Бұл дербес мемлекеттің (Ақ Орда) соңғы билеушісі Барақ Саин тағына да отырды. Демек, алғашқы қазақ хандарының арғы тегі Шығыс Дешті Қыпшақтағы билікке бұдан бір ғасыр бұрын араласа бастаған, сондықтан олардың Шайбанидтермен күресі заңды көрінеді. Барақ хан дүниеден өткеннен кейін осы территорияда өз мемлекетін құрған шейбан әулетінен шыққан Әбілқайырдың тұсында (1428-1468) Орыс хан ұрпақтарының 1457 жылға дейін ұстанған позициясы туралы мәлімет жоқ. Жалпы осы дәуірге байланысты жазба деректер өте аз. ПроШайбанидтік бағыттағы Масғұд бен Кухистанидің "Тарих-и Абу-л Хайр-хани" еңбегінде Әбілқайыр ханға қарсы топтың ішінде бұлардың аты аталмайды.

Бұл кезеңге байланысты ақтаңдақтың орнын халық арасына тараған тарихи аңыз-әңгімелермен толықтыруға болады. Тарих ғылымында кеңінен қолданылмағанымен "даланың ауызша тарихнамасы" деген атпен белгіленетін бұл деректемелер тобына Ш. Уәлихановтың, В.П. Юдиннің, А. Сейдімбектің берген бағалары көпшілікке мәлім. Қазақтың "Ақжол бидің өлімі", "Қодан тайшының жоқтауы", "Ноғай мен қазақ айырылысуы" сияқты ортағасырлық тарихи айғақтарды дәлелдейтін аңыздар, сонымен қатар ноғайлы дәуірі мен онан кейінгі кезеңге қатысты тарихи тұлғалар (әз-Жәнібек, Асанқайғы, Алаша хан және т.б.) туралы әңгімелер тенденциялық сипатта жазылған жазба деректермен салыстырғанда шындыққа жақындығымен ерекшеленеді. Аңыз бойынша руаралық жанжал қара қыпшақ Қобыландының арғын Ақжол биді өлтіріп кетуінен басталады. Құн сұраған арғынның сұлтаны Жәнібектің талабын жоғары билеуші

Әбілқайыр хан орындамайды. Мұның арты бірқатар тайпаның ноғайлы туысқандарымен айырылысып, ел-жұртынан ауа көшуімен аяқталады.

Демек, ата-бабадан қалған жұрттан безіп, бөтен елге, Шағатай ұрпағына көшудің бір себебі Әбілқайыр хандығында бұрынғы қалыптасқан далалық рулық демократиялық тәртіптің бұзылуымен де түсіндіріледі. Бұл жағдай жазба деректермен де дәлелденеді. Камал ад-Дин Бинаидің айтуынша "билік жүргізу мен сұлтандықтың жарғысы ескі тәртіпке сай келмей бұзылды". Жоғарыда келтірілген "Тарих-и Рашиди" және "Бахр ал-асрар фи минакиб ал-ахиар" шығармаларынан да осы тәріздес хабарлар ұшырасады және олардан Әбілқайыр ханның жеке билікке ұмтылғаны аңғарылады.

Хан билігінің беріктігі хан саясатының анағұрлым ірі рулардың мүдделеріне сай келу-келмеуіне байланысты екендігі көптеген мысалдардан көрінеді. Егер мүдделері сай келмей немесе құқы төмендетілген жағдайда вассалды рубасылары өзінің жұртымен үдере көшіп кететін немесе ашық қарсыласатын. Ол уақыттарда "ауып көшу" бағынбаушылықты білдіретін және көп қолданылатын қарсылықтың формасы болып табылатын еді. "Қазақ" сөзінің семантикалық мағынасы жөнінде ғылымда алуан түрлі пікірлердің орын алғанына қарамастан "қазақша өмір кешу" бағынбауды, еркін өмір сүруді білдіреді деген болжам қабылданған. Орта ғасырларда "қазақшылық" институтының кең таралғаны жазба деректерден мәлім. Мысалы, Тоқтамыстың қазақтары, Ибақ ханның ноғай қазақтары, Шайбанидтік қазақтар және т.б. Яғни Жәнібек пен Керейдің көші арқылы ғана этникалық мәнге ие болған "қазақ" термині бұған дейін саяси-әлеуметтік мағынада қолданылған. Сонымен хандықтың құрылуы мен халықтың қалыптасуы тарихындағы көп нәрсені этнонимнің өзі айқындап тұр.

Енді хандықтың құрылуы мен бекуіне қалыпты ықпал еткен XV ғасырдың орта тұсындағы Шығыс Дешті Қыпшақ, Жетісу мен Мәуреннахрдағы саяси және мәдени жағдайларға тоқталайық.

Әбілқайыр ханның қырық жыл бойы билік құрғанына қарамастан көшпелі өзбектер мемлекетінің ішкі саяси жағдайы берік болмады. Алайда Әбілқайыр хан 1457 жылға дейін өз ішіндегі оппозициялық топтың (Сейтек хан, Айбақ хан, Бүреке хан, Мұса, Жаңбыршы, Аббас бектер, Мұстапа хан) әлсіз қарсылықтарын басып тастап, көрші елдердегі саяси тұрақсыздықты пайдаланып, сыртқы экспансия арқылы мемлекетінің территориясын едәуір кеңейтті. Ұлықбек әскерін Сығанақ ауданында Барак хан тас - талқан етіп жеңгеннен кейін Мәуреннаһр билеушілері ұзақ уақыт бойы қорғаныс тұғырын ұстанып, қырға қарай ешқандай жорық әрекетін ойластырған жоқ. "Тарих-и Абу-л Хайр-ханида" Шайбанидтердің Хорезм мен Сыр бойы қалаларын алуға толық құқы бар екендігі, сондай-ақ Сұлтан Құсайын мырза, Мұхамед Жөкі мырза және т.б. тимуридтік "қазақтарды" өзіне паналатып, олардың өзара қырқысында қазы рөлін атқарғаны баяндалады. Масғұт бен Кухистанидің сөздерінен Әбілқайыр хан Темір ұрпақтарының патроны, ал олар оның вассалдарына айналды деген идеологиялық мақсаттағы ұлыдержавалық ой-пікірді ұғуға болады. Ал Әбілқайыр хандығы мен Моғолстан арасында Жәнібек пен Керейді шағатайлықтардың паналатуына қарағанда одақтық қатынас болмаған. 1457 жылы Көк кесене түбінде Әбілқайырдың Өз - Темір тайшы бастаған ойрат әскерінен оңбай жеңілуі мен "қазақтардың" жаппай қоныс аударуы салдарынан бұл мемлекет көп ұзамай ыдырай бастады.

Мәуреннаһрда 1447 жылы Ұлықбек өлтірілгеннен кейінгі Темір ұрпақтары арасындағы билік үшін күресте Мираншахтан тарайтын Әбу Сейіт мырза 1451 жылы жеңіске жеткенімен саяси жағдай тұрақтамады. Ақсақ Темірден қалған империяны сақтап қалу үшін Әбу Сейіт екіжақты соғысуға мәжбүр болды. Шығысында Моғолстан ханы Есенбұғаның тонаушылық жорықтарына қарсы өзіне келіп паналаған оның туған ағасы Жүніс ханды пайдаланса, өзі батысында Хорасанға көз салған Қара Қойынлы әулетінің (Әзірбайжандағы батыс оғыздық әулет) билеушісі Шах - Жаханға қарсы соғысты.

Сол сияқты Жетісу мен Қашқарда орналасқан Моғолстанның да саяси жағдайы бірқалыпты болмады. Моғолстан біріктірген аудандар табиғи - географиялық жағдайымен, экономикасымен және тарихи даму барысындағы этногенетикалық және мәдени байланысы жағынан әркелкі болғандықтан шағатайлық Есен - бұға ханға (1423-1462) билікті ұстап тұру оңайға түскен жоқ. Бұл ханның қазақтарды "ілтипатпен қабылдап, оларға мемлекеттің батыс бөлігінен Шу мен Қозыбасы өңірін беруінің" өзіндік себептері болды. Оған тайпа басылары және әмірлермен қатар, билікке таласқан туған ағасы Жүніс хан темір әулетіне сүйене отырып қарсы шықты. Сондай-ақ XV ғасырдың басынан басталған Жетісу мен Моғолстанның басқа да аудандарына ойраттардың шабуылы үдей түсті. XV ғасырдың 50-жылдары билеуші Исан тайшы біріктірген ойраттардың шабуылына Қашқарда өзара қырқыстармен айналысып жүрген Есен - бұға ешқандай қарсылық көрсете алмады.

Осындай қиын кезеңдерде көшіп келген қазақтарды ол батыста Жүніс хан мен Темір ұрпақтарына қарсы пайдаланбақ болған, шынында 1462 жылы Есен - бұға қайтыс болғанға дейін батыс өлке тынышталды. Сонымен бірге қазақтарды әскери күш ретінде ойраттарға да қарсы пайдаланған. Жәнібек қазақты Қашқардағы Шағатай ұрпағына қаратқан соң "Алаш алаш болғанда, Алаша хан болғанда біз қалмаққа не көрсетпедік" деген халық аузындағы сөз де осыны дәлелдесе керек.

Осылайша, Орталық Азиядағы саяси - этникалық үрдістер шиеленісіп тұрған шақта, 1458 жылы Қазақ хандығының негізі салынып, өзінің этникалық ауқымының кеңдігіне орай дереу күш ала бастады. Жәнібек пен Керейге берілген "қазақ" атауы олардың қол астындағы халықтың этнониміне айналды және олар иемденген территория Қазақ елі деп атала бастады. М.Х. Дулати шығармасында бұл мәселеге арнайы тарау арналды.

Алайда, бұл тарихи айғақтың орын алуын тарихшылар әр түрлі этникалық - саяси объективті себептермен түсіндіргенімен, оның мәдени астарларына көңіл бөле бермейді. Біздің пікірінше, "бұл инцидент пісіп-жетіліп тұрған өмірлік бағдар мәселесінің шешілуіне түрткі ғана болды. Қазақ тарихында аса маңызды орын алатын бұл ауа көшу прецедентінің орын алуының негізгі себептерінің бірі Алтын орданың күйреуімен сипатталатын еуразиялық көшпеліліктің жалпы дағдарысы мен батыстық отырықшы өркениеттің экспансиясы барысындағы "көшпелілік - отырықшылық" баламаларын таңдаудан келіп шығады".

Үш мың жыл бойына қос өркениет (көшпелі және отырықшы) салыстырмалы түрде тұйықтығын сақтай отырып, қатар дамыды, бірін-бірі үздіксіз байыта отырып, жалпыадамзаттық өркениетті қалыптастырды. Дегенмен Көне өсиеттегі Абыл мен Қабыл арақатынасы туралы аңызда көрініс тапқан бұл екі құбылыс (қала мен дала) терең мәдениеттанымдық зерттеуді талап етеді. Белгілі ғалым М. М. Әуезов өзінің еңбегінде егіншілік пен малшылық арақатынасын белдеулік уақыттың (К. Ясперс: б.з.д. 800-200 жылдар) рухани өміріндегі негізгі қақтығыс ретінде сипаттап, қазақ халқының қалауы ауыр кезеңде ауа көшіп, жеке отау құрғанын осы таңдаумен байланыстырады".

Қазақ халқының санасында алтын заман ретінде сақталып қалған Алтын Орда мен ноғайлы дәуірі шын мәнінде еуразиялық көшпелі өркениеттің шарықтау шыңы болды. XV ғасырдан бастап Ұлы дала ғана емес, бүкіл Шығыс технологиялық тұрғыда Батыстан арта қала бастады.

В.П. Юдиннің еңбегінде Ноғай ордасы Дешті Қыпшақтағы "ең көшпелі құрылым" ретінде сипатталып, олардың бұрынғы дала еркіндігінің алтын ғасырын аңсап, қалалық бағдарға қарсы бағыт ұстанғаны айтылады. Ноғай ордасының құрамындағы ру - тайпалар кейін көшпелі дәстүрді ұстап қалған қазақтардың Кіші жүзінің құрамына енді (Қасым хан мен Хақназар хан тұсында). Ал Қазақстанның оңтүстік шығысында орналасқан, кейінірек қазақтың Ұлы жүзінің этнокомпонентін құраған ру - тайпалар арасындағы отырықшы және көшпелі бағдар ұстанған үрдістердің күресі бастапқыда Шағатай ұлысын, кейін Моғолстан мемлекетін ыдыратуға әкеліп соқты. Қазақтардың нағыз көшпелі халық екендігі "қазақылық" феноменінен айқын аңғарылады.





Бұл феномен белгілі мәдениеттанушы Әуезхан Қодардың айтуынша еріксіз қалалық өмір мен исламның жаппай үстемдігіне қарсы реакция ретінде пайда болды. Алтын Орда билеушісі Өзбек ханның мемлекет ішінде ислам дінін кей жерлерде зорлықпен енгізгені белгілі. Күмәнді жолмен билік басына келген Өзбек (сол кездегі тарихи айғақ пен "өзі бек" деген антропонимдік семантика оның Шыңғыс тұқымынан екендігіне күмән туғызады) Жошы ұрпақтарын қудалағанымен, дінді жақтаған Шейбан тұқымдарына ерекше қолдау көрсеткен. Өзбек хандары Шайбанидтер мен қазақ хандары тұқай-тимуридтер арасындағы үздіксіз созылған күрестің басты себебі династиялық емес, осы дінге қатысында да байланысты болуы мүмкін. XVI ғасырдың басында сеидтерге сүйеніп Мәуреннаһрда дербес мемлекет құрған Мұхаммед Шайбани қазақтарға қарсы "ғазауат" соғысын жариялап, бірнеше жорықтар жасағаны тарихтан белгілі. М. Шайбанимен Мәуреннаһрға кеткен өзбектердің исламды жақтаушылар екендігін тарихшы Құрбанғали Халид те қостайды. Жалпы қазақ мәдениетінде төлтума ататектік діндерден мұсылмандық діни типке өту өте күрделі құбылыс болды және бірнеше ғасырларды қамтыды. Ш.Уәлиханов XIX ғасырдың өзінде қазақтардың дүниетанымын "қос дінге табынушылық" деп сипаттады. Ислам діні отырықшылыққа бет бұрған туыстас түрік тілдес тайпалар арасында тез сіңісіп кетті. Л.Н. Веселовскийдің пікірінше, қабылдап алу сол ортадағы өзіне ұқсастықтардың арқасында жүзеге асады немесе жеңілдетіледі.

Ал көшпелілік ортада өздерінің өмір сүру тәртібінде бейімделген дүниетанымдық жүйе -тәңірілік діні де ислам сияқты монотеистік жүйе болғанымен, бұған қарсылық көрсетті.

Мұхаммед Хайдар Дулатидің шығармашылығында заманның осындай аумалы-төкпелі келбеті айқын аңғарылады. Енді оның тарихшы - ойшыл ретіндегі орнын қазақ тарихнамасының ерекшеліктерімен байланыстыра отырып қарастырып көрейік.

Жазба деректердің ауызекі дәстүрге негізделген ерекше тобына Мұхаммед Хайдар мырзаның "Тарих-и Рашидиін" де жатқызуға әбден болады. Өйткені бұл атақты шығармасының кіріспесінде автордың өзі былай дейді:

"Қасиетті ғылым барлық елдерге ортақ, әлем халықтары осы ғылым негіздерін бірдей қолдана отырып, өткен тарихтан қисса, хикаялар, аңыз-әңгімелер айтады және оларды тарихи дерек ретінде пайдаланады. Әсіресе, түрік халықтарының тіршілігін жазуға аңыз-әңгімелер негіз болған.

Сондықтан, мен құдайдың құлдарының бірі, әрдайым бір Алланың құзырына ғана мұқтаж Мұхаммед Хайдар ибн Мұхаммед Хұсейін гурган, ел ішінде Мырза Хайдар атымен танымал болған пақыр мүмкіндігімнің аздығы және білімімнің кемдігіне қарамай, осы зор жұмысқа ден қойдым. Дәл осы дәуірде моғол хандары өздері жаулап алған елдерден, мемлекет басқарудан, биліктен шеттеп, қол үзе бастады, сол себептен де олардың ішінен [ешкім] тарихын жазған жоқ еді. Моғолдар қазір де сахараны мекендеуде. Даңқты, гүлденген дәурен тек ауыздан-ауызға айтылып келе жатқан тарихи аңыз-әңгімелерде ғана сақталып қалған.

Ал бүгін, 951 (1544-1545) жылы, ол хикаяларды, аңыз - әңгімелерді есінде сақтап қалған адам кемде-кем. Егерде мен батыл түрде осы маңызды іске бел шешіп кірісіп, бет бұрмасам моғол хандарының шежіресі тарих бетінен мүлдем жойылып кетеді-ау деген жүрек лүпілі еді бұл".

Осы бір үзік үзіндінің ішінде даңқты да дана бабамыздың дүниетанымы, оның тарихқа деген философиялық көзқарасы қылаң береді. Кез келген дәуірдің қоғамдық санасының ажырамас бөлігі ретіндегі тарихи ойдың қоғамдық-саяси көзқарастар мен ғылыми білімдер жүйесін қалыптастырудағы рөлі мен орны барша жұртқа белгілі. Тарихи ой сол әрбір дәуірдегі тарихи оқиғаларды қалпына келтіріп қана қоймай, оның барысына, қоғамдық пікір мен дүниетанымға да өзінің ықпалын тигізері анық. Сондай-ақ кез келген халық та тарихи дамудың әрбір кезеңінде өз болмысын өзіндік ойлау жүйесі, өзіндік дүниетаным арқылы пайымдайды. Ұрпақтан-ұрпаққа тасымалданатын рухани тәжірибенің сабақтастығы ұлттық құндылықтардың тұрақты жүйесін қалыптастырады. Тысқары әлемдегі өзіне ұқсас қоғамдық өлшемдерді ішкі қажеттіліктерге жаратып, тарих философиясы негіздерін жасауға мүмкіндіктер ашады.

Осы орайда отандық белгілі философ Аманжол Қасабектің ұлттық философияға қатысты мына бір ойын келтірейік. "Қазіргі кезде тарихи-философиялық ғылымның көптеген әлем халықтарының дүниетанымдық мұраларын зерттеген тәжірибесі ұлттық философиямыздың қалыптасуы, дамуы және негізгі бағыттары туралы, оларды зерттеудің теориялық және әдіснамалық мәселелері жөнінде жиынтықталған, жалпы ойларды тұжырымдауға кең мүмкіндіктер ашты. Қазақ философиясы халқымыздың тарихын жан-жақты түсіну үшін үлкен негіз және әдіснамалық құрал. Ол қоғамдық сананың басқа да түрлерімен тығыз байланысты. Сондықтан оны зерттеп, кең түрде насихаттамайынша отандық ғылым тарихын, саяси идеологиясын, өнерін, әдебиетін, адамгершілік қағидаларын, діндарлығын және тағы басқаларын пайымдау қиыншылыққа түседі. Халқымыздың ұлт-азаттық қозғалысымен тығыз қоян-қолтықтасқан қазақ философиясы ғылыми құндылығымен қатар, жоғары азаматтық қасиетімен, әлеуметтік әділеттілікке жету жолдарын тікелей іздеуге атсалысқандығымен, өзінің жемісті жетістіктерімен ерекшеленеді".

Тарихшы ретінде танымал Мұхаммед Хайдар Дулатидің осы ұлттық ойлау жүйесіндегі ойшыл ретіндегі орны толық ашылмай келе жатқан мәселенің бірі екендігі жоғарыда айтылды. М. Х. Дулатидің философиялық көзқарастары туралы арнайы зерттеулер жоқтың қасы, бірақ Ә. Нысанбаев, Ғ. Есім, А. Қасабек, Ж. Молдабеков сияқты философ-ғалымдардың еңбектерінде Дулати тұлғасына, оның дүниетанымдық көзқарастарына тікелей де, жанама түрде болсын философиялық талдаулар мен сипаттамалар кездеседі. Мысалы, профессор Ж.Ж. Молдабеков Мұхаммед Хайдар Дулатиді қажырлы тұлға, текті, көреген ретінде сипаттай келе, "М.Х. Дулати тарихтағы алып тұлғалардың бірі. Оның болмысынан көреген ойшылдық, әділетті әміршілдік, Алламен жарасқан үмбетшілдік табылады", - десе, ал А. Қасабек ойшылдың еңбегін зерттей келе, "М.Х. Дулати тарих философиясының негізін қалаушылардың бірі" деген қорытындыға келеді.

Ойшыл ретіндегі Мұхаммед Хайдар Дулатидің дүниетанымдық көзқарасы туралы сөз қозғағанда, оған әсерін тигізген негізгі екі рухани арнаны айтуға болады. Оның біріншісі ортағасырлық түркі - көшпелілердің дәстүрлі дүниетанымы болса, екіншісі - қазақ халқының рухани дамуына өркениеттік ықпалын тигізген ханифиттік бағыттағы ислам діні мен сопылық бағдар.

Жалпыадамзаттық рухани мәдениетке ортағасырлық түркілердің қосқан мәдени үлесі орасан зор. Бұл тұрғыдан алғанда тарихы терең қойнауға сүңгитін Орталық Азияны әлемдік мәдени антропогенездің ошақтарының біріне жатқызуға болады. Еліміздегі философия ғылымының көрнекті өкілдері болып табылатын Ә. Нысанбаев пен Н. Аюпов жалпы түркі мәдениетінің, оның ішінде түркі фәлсафасының мынадай ерекшеліктерін атап өтеді:

- Батыс пен Шығыс мәдениеттерін жалғастырып саудамен қатар, рухани өзара алмасуды жүзеге асырып тұрған керуен жолдардың бойында орналасқан орталықазиялық мәдени ареалдың ашықтығы және әмбебаптылығы;

- табиғат философиясымен, өмір философиясымен, дүниетанымның әлеуметтік - этикалық сипатымен, экзистенциалдық сипатымен ерекшеленетін, батыстық мәдениеттегі линиялық бағытпен салыстырғанда, уақыттың циклдік (айналмалы) сипатымен ерекшеленетін түркі фәлсафасының дәстүршілдігі;

- дүниетанымдық идеялар мен философиялық ойлардың сан ғасырлар бойы "қорытпа қазаны" болып келген түркі мәдениетінің қалыптасуы мен дамуының жағымды бір қыры ретіндегі синкретизм;

- ұлттық ерекшелік пен архетипикадан басқа шектеулік пен жабықтыққа төзбейтін, ұжымдық - халықтық санаға терең бойлайтын түркі фәлсафасының халықшылдығы батыстық дәстүрде философтар мен данышпандар қуғындалса, түркі мәдениетінде халық даналығын бойына жинап қорыта білген ойшылдар үлкен құрметке ие болды:

- түркі тілдес халықтардың философиялық ойындағы діни синкретизм және дүниетанымдық бағдардағы діндарлықтың басымдылығы. Түркілерде тәңірішілдік алдыңғы орында тұрғанымен, олардың мәдени тарихынан зороастризмнің де, буддизмнің де, манихейліктің де іздерін аңғаруға болады. Қатаң монотеистік ислам дінінің өзі бұл аймақта таза ортодоксалды күйінде тарала қоймады. Түркі халықтарының діни дүниетанымының дәстүршілдігі, оның жоғары синкреттілігі исламның түркілік реңге боялуына ықпал етті;

- түркі тілдес халықтарда философия Батыстағыдай университеттік типте емес, эпикалық, дастандарда, көркем прозада, даналық және өсиет кітаптарында, поэзия мен фольклорда бой көрсетеді;

- Түркілердің өмірқамындағы табиғатпен үндестік олардың дүниетанымында натурфилософиялық мәселелерді алдыңғы орынға шығарады.

Дәстүрлі түркілік дүниетанымға тән бұл принциптер мен ерекшеліктер Мұхаммед Хайдар Дулати шығармашылығының он бойын алып жатыр және оның әлем мен адамға деген дүниетанымдық түсініктерінің өзегін құрайды.

"Тарих-и Рашидидің" екінші дәптеріндегі "Кітап авторына қатысты оқиғалар жайындағы әңгіме" деп аталатын тоғызыншы тарауы, он бесінші тарауы, отыз бірінші тарауы, "Хазіреті Маулана Мұхаммед Қази жайындағы әңгіме" деп аталатын он алтыншы тарауы, "Хазіреті Маулана Мұхаммед Қазидің керемет қасиеттері жайындағы әңгіме" деп аталатын отыз бесінші тарауы, "Қожа Тажаддин және оның ата-тегі жайындағы әңгіме" деп аталатын жетпіс екінші және жетпіс үшінші тараулары, Хазіреті Қожа Нұран туралы сексен екінші, сексен алтыншы тараулар, "Кашмирдегі ислам дінінің жайы жайлы" деп аталатын жүзінші тарау, "Кашмирдің діни сектасы жайлы" деп аталатын жүз бірінші тарау және т.б. автордың діни - философиялық көзқарастарынан, оған ислам дінінің қаншалықты ықпалы болғанынан хабар береді.

Дулати бұл еңбегінде тарихи оқиғалардың тізбегін өз өмірбаянынан мысалдар келтіре отырып, философиялық ұстанымдарымен шебер жымдастыра білген. Шығармада исламның қасиетті кітабы - Құран Кәрімдегі аяттар мен сүрелерге, пайғамбардың хадис -шәрифтеріне сілтеме молынан беріледі және ойшылдың бұл саладағы білімдарлығы айқын байқалады. Сондай-ақ М. Х. Дулати Қожа Бахауиддин Нақшбанд, Қожа Шариф Қашқари, Мәулана Мұхаммед бин Бұрханаддин Самарқанди (лақап аты Мұхаммед Қази), Әбдірахман Жәми, Қожа Алааддин Аттар, Шейх Әбу-л Мәнсүр Матуриди, Гиджувани, Заужи, Пурани, Сухраварди, Тафтазани, Журжани, Низами, Науаи, Камаладдин Бинаи, Қарани, Бистами және тағы басқа өз замандарының озық ойлы ғұлама - ғалымдарының, сәуегей әулиелерінің, данышпан философтарының еңбектерімен жете таныс болса, кейбір замандастарының өздерімен тікелей таныс болған.

Дулатидің дүниетанымдық көзқарасына әсер еткен ислам дінінің Орталық Азияға таралуының да өзіндік ерекшеліктері болды. Ең алдымен, бұл аймақта жергілікті халықтардың әдет-ғұрыптарына либералды қатынас көрсеткен ханифиттік мазхабтағы сунниттік ислам орнықты. Сондай-ақ исламды таратуда йасауийа, накшбандийа, кубравийа сияқты сопылық ағымдар - тарикаттар ерекше орын алды. Осы орайда Дулатидің әлем, адам, қоғам мәселелеріне қатысты философиялық көзқарастарына бұл ілімдердің зор ықпал еткенін, оның дүниетанымы мен әл-Фараби, Қ.А. Иасауи, Ж. Баласағұн, М. Қашқари философияларындағы үндестікті, жалпы Фарабиден Шәкәрімге дейінгі қазақ даласы ойшылдарының көзқарастарына осы рухани дәстүрлердің үлкен әсер еткенін, басты рухани қайнарлардың бірі болғанын, осы тарихи-мәдени сабақтастықтың кешегі кеңестік дәуірге дейін сақталып келгенін атап өту қажет.

Жалпы ислам дін және мәдениеттің діни-рухани негізі ретінде Орталық Азия халықтарының мәдени өзіндік бірегейлігінде маңызды рөл атқарады. Түркі халықтарының исламды қалыптастыруы мен таратуында тікелей қатысы бар екені де рас. Бірақ исламға дейін де тәңірішілдікпен сипатталатын монотеистік жүйесі бар түркі мәдениетінде Дулатидің де ұстанатын исламның дәл осы ханифиттік мазхабы неге үстемдік етті деген заңды сұрақ туындайды. Жоғарыда аталған зерттеуші - ғалымдардың пікірінше, оның бірқатар алғышарттары болды.

"Біріншіден, ханафийа басқа ағымдармен салыстырғанда, мейлінше діни төзімділігімен көзге түседі. Діни дүниетанымдық синкретизммен ерекшеленетін Орталық Азияға бұл мазхаб қолайлы жүйе болды. Екіншіден, бұл ағым өзінің діни эпистемологиясында аңыздарға сүйенуді танымның жолының бірі ретінде таниды. Сондықтан ханафийаның "аралық теологиясы" сенімнің негізгі догматтарына қайшы келмейтін тәңірішілдіктің әдет-ғұрыптарына, ұлттық мейрамдарға "түсіністікпен" қарады. Үшіншіден, жергілікті халықтар исламға дейін-ақ зороастризм мен тәңірішілдік сияқты бір құдайға табынушылықты ұстанғандықтан, бұл жаңа діни жүйе олардың діни психологиясына қайшы келмеді. Тәңірішілдік пен ислам антогонистік емес рухани түзілімдер болып көрінді. Сондықтан ол халық санасына ешқандай зорлықсыз орнықты. Мұсылмандық рационалдық философияның шыңын мутазилизм ретінде сипаттауға болатынын әл-Фарабидің шығармашылығынан көруге болады. Жалпы түркі - ирандық философия мен ғылым (көрнекті өкілдеріне әл-Фарабиді, әл-Хорезмиді, ибн Синаны, Бируниді, Омар Хайямды, М. Қашқариді, Ж. Баласағұнды, Ә. Науаиді, Ұлықбекті және т.б. жатқызуға болады) бүкіл ортағасырлық мұсылмандық философия мен ғылымның өзегін құрағаны жасырын емес. Оның үстіне егер Алдыңғы Азияда ортодоксалды ислам суфизмді қудаласа, ал Орталық Азияда төзімділікпен қарады".

Өз бойына осындай рухани нәрді сіңіре білген Мұхаммед Хайдар Мырза бабамыз Кашмир қаласында билеуші болып тұрғанында діннің тазалығына үлкен мән беріп, негізінен исламның ханифи мазхабын тұтынатын кашмирлік тұрғындардың арасына "пұрбахшылық", "шамасин" сияқты "күмәнді" діни секталарды жергілікті оқымыстылармен пәтуаласа отырып, әшкерелеп, тойтарыс бергенін, сондай-ақ жергілікті сопылардың адал мен арамды, шариғат пен тарихатты ажырата алмай, күпірлікке бой ұрғанын ашына жазады.

Сонымен, қазақ халқының философиясының тарихы мен қазақ халқының тарих философиясындағы Мұхаммед Хайдар Дулатидің алатын орнын талқылай келе, оны түйіндейтін бірнеше тұжырымдарды атап өтейік.

Біріншіден, М.Х. Дулати XVI ғасырда ортағасырлық еуразиялық көшпеліліктің ыдырап, біртұтас империя біріктіріп тұрған түркі - монғол халықтарының әрқайсысының, оның ішінде қазақ халқының жеке саяси даму жолына түскен заманында өмір сүргендіктен және оның өзінің заманындағы беделді мемлекеттік және қоғамдық қайраткер ретінде осы саяси-әлеуметтік үрдістер тікелей атсалысқандықтан және ғұлама ойшыл ретінде тарихи, әдеби, философиялық еңбектер жазып қалдырғандықтан, ортағасырлық жазба тарихнаманың үлгілерімен қатар, халықтың ауызекі тарихи біліміне сүйене отырып, әлемдік тарихнама теориясына өзіндік үлесін қосқандықтан оны түбі бір түркі халықтарының, оның ішінде қазақ халқының тарих философиясының негізін қалаушылардың бірі деп түсіну қажет.

Екіншіден, Дулат тайпасынан шыққан Мұхаммед Хайдар мырзаның философиялық көзқарасынан Ұлы дала ойшылдарына тән дәстүрлі дүниетанымды, мәдени-тарихи үндестікті атап өтуге болады. Өте көне заманнан басталған бұл рухани сабақтастық ойшылдың шығармашылығынан да, қазақ халқының ұлттық құндылықтар жүйесінен де айқын аңғарылады.

Үшіншіден, Мұхаммед Хайдар Дулатидің философиялық дүниетанымына ислам дінінің тигізген оң ықпалын баса айтып өткен жөн. Дулати өз заманындағы озық ойлы мұсылмандық теологиялық еңбектермен терең таныса отырып, дәстүрлі түркілік ойлау жүйесіндегі негізгі ұғымдар мен категорияларды исламның адамгершілік қағидаларымен шебер жымдастыра білген. Ойшылдың діни - философиялық көзқарастарына исламның ханифиттік мазхабының негізгі ұстанымдарымен қатар, Қожа Ахмет Йасауидің сопылық дүниетанымы да әсерін тигізді.

Төртіншіден, Мұхаммед Хайдар Дулатидің дүниетанымында адам мәселесі мен адам өмірінің мәні мәселесі, оның экзистенциалдық, әлеуметтік - этикалық қыры, адам мен құдай арасындағы қатынастар басты мәселе екендігі байқалады. Оның шығармашылығында түркі дүниетанымындағы құт - бақыт, қанағатшылдық, киелілік пен кесірлік, адамшылдық және т.б. түсініктер имандылықпен, парасаттылықпен, сүйіспеншілікпен байланыстырылып, адамның рухани болмысы философиялық -теологиялық тұрғыдан пайымдалады.

Бесіншіден, буыны бекіп, қата қоймаған тәуелсіз мемлекетіміздің жас азаматтарының бойында отансүйгіштік қасиеттерді егу мен ойында тарихи сананы қалыптастыру барысында Мұхаммед Хайдар Дулати бабамыздың қалдырған әлеуметтік - адамгершілік үлгідегі өсиеттері мен рухани мұрасын терең насихаттап, қалың көпшіліктің игілігіне жарату қажет. Дулати мұрасы жас ұрпақты ізгілікке, жүрек пен жанның тазалығына, білімділікке, имандылыққа, адамгершілікке, парасаттылыққа, әсемдік пен әдептілікке тәрбиелеп, тұлғалық қасиеттер қалыптастыруға өзіндік үлесін қосады, қоғамды зиялылыққа үндейді.

2.4. ШЕЖІРЕЛЕР ЖИНАҒЫ

Жалайыр ҚАДЫРҒАЛИ

Барлық христиандардың патшасы жоғары мәртебелі Борис Федорович ұлы бек, Ақ хан Сіз! Барлық құрметке, мақтауға лайықсыз...

Сіз айналаңызда алты хан, төңірегіңізде төрт хан, дүниенің төрт бұрышын билеген хансыз! Халқыңызды адалдықпен билеген хансыз! Жетімдерге рақым қылып, кембағалдарды жарылқап тойдырған хансыз! Қыс пен жаз, ай мен жыл қазынадағы барлық мал - мүлкіңді хақ жолында көңіл кеңдігімен оларға қаражат қылған хансыз! Жеті ықылым дүниенің билігін алған хансыз! Қазан тағы, Хажы Тархан тағы, Тура тағы, Сарайшық тағы Сізге бағынған хансыз!

Тауда түмен, қырда шеркес, ойда ештек (башқұрт - Н.М.) - баршасына Сіздің әсеріңіз жүрген (тиген) хансыз! Мажар, башқұрт, Рум уәлаятымен барыс-келіс қатынас орнатқан хансыз! Жақсы атын, шартарапқа таралған хансыз! Неміс, Корал (Польша) уәлаяттарын өзіңізге бағындырған хансыз! Қырым менен түрікті және ол жақтағыларды жапырақтай тітіреткен хансыз! Сансыз хан ұлдары - сұлтандарды есігіңе бас идірген хансыз!

О жақтағы, бұ жақтағы хандар ортасында, барлығының ханы христиан падишахты Борис Федорович! Сенің тағың тауға ұқсайды. Халқың сенің, сендей билік еткен падишахтың саясына ұқсар, пиғылың сенің жарылқаушыға ұқсар. Өз басың толық айға ұқсар, қайырың сенің теңізге ұқсар. Жыл асасың, жүз жасасын, аты жақсы Борис хан!

Құлдықтың мақсаты былай: Күн шығыстан күн батысқа дейін бүкіл мемлекеттерді алып, алмас қылышың шауып, дұшпандарыңнан үстем болып, сансыз хандарды, сұлтандарды есир етіп (тұтқындап), өзіңе қызмет қылдырдың.

Мақсатың Мажар (Венгрия), Рум (Византия) уәлаяттарымен байланыстар орнатып, досына дос, дұшпандарына дұшпан болып достық орнату еді.

Неміс Коралдардан (Польша) мақсат сол еді. Олардың неше мың қалаларын алып, бағындырып тізе бүктірді. Олар енді сол жерлерде қарсы күресуге шамасы қалмады.

Қырым мен Түріктің әрқайсысының суларын, жайлауларын, қоныстарын алып ол жерге қалалар, бекіністер құрғызды. Барша дұшпандарын жеңіп бағындырды. Сол себептен Қырым мен Түріктер жапырақтай тітіркенер еді. Сансыз хандарды, сұлтандарды өзіңе құлдық қылдырғанның мақсаты сол, - төрт жақта төрт ханның жұртын алып, өзіне бағынышты етті.

Есепсіз әскер күштерін өзіне бағындырды. Бірнеше мың (Хазар) Таудың мұраты сол еді. Сенің тағыңды тауға ұқсатып, мысал қылдырар. Сенің дәулетті тағың ол мемлекеттерге басым болып тұрған. Халқыңның мұраты сол еді. Сенің құдіретіңнің саясына ұқсас болғай. Сол үшін барша халық сенің дәулетің еді. Патшаның падишахтығы халықпен бірге тұрады. Халықтың дәулеті падишахпен бірге тұрады. Әділдігің сенің бұлтқа ұқсайды. Бұлттың мағынасы сол - барша дүниедегі тіршілік, барлық жақсылық адамдардан жәндіктерге дейін, ағаштар, шөптер, гүл-шешектерге, астықтарға бәріне осы бұлттан пайда тиеді. Жаңбырдың өзі құдайдың құдіретімен жауады, сол себептен барша халыққа сенің әділетің жаңбыр (суындай) пайда береді. Өз басың (затың) айға ұқсар.

Айдың шапағаты сол - барша дүниедегі жануарларға жарығы тиеді. Сенің бүкіл дүние ішінде қайырымдылығың тиеді, енші (сыйлық) беріп жарылқауың теңізге ұқсар. Теңіздің мұраты сол [...] дария. Дария суын ешкім, ешбір пенде ешқашан ішіп түгесе (тауыса) алмас. Сенің берген есепсіз еншілерің (сыйлықтарың), жақсылықтарың қанша адамға берсең де ешқашан бітпес, кемімес...

Сені мақтаулы - Еділ-Жайық иесі - хансыз, ойда орыс, қырда татар - барша ұлысты өзіңе қаратқан хансыз!

Орыс мемлекетінде тарихтың мыңда төртінде (1004 жылы) пайда болған үлкен хансыз. Дәулет саған жар болып Мәскеу шаһарында алтын таққа мінген (отырған) хансыз! Халайықты жиып сап-сап әскер тұрғызып, дұшпанға қарсы тұрған хансыз! Оңда да, солда да сұлтандар, бектер, мырзалар аш арыстандай әрбірі баһадүрлық көрсетіп тұр. Дұшпандарыңа соққы беріп, жеңіс алмас қылышын сілтеп шеркес пен татарға, неміс, Корал (Польша) аяқ астында қалды. Жеңістен жеңіске жете берсін! Шам менен Ираққа тарихтың мың да бесінде (1005 жылы) хуруж (шабуыл) қылды... Меруерттің данасы інжудей әр тарапқа таралумен Рум мен Қытайға тимес... Оның хақы (бағасы) күннен күнге арта берсін. Дәулеті де бұзылмасын. Мемлекеті әділ болып, зұлым көтерілістер болмасын! Аспаны ашық болып, бұлт арасынан күннің көзі, көрініп, біздің падишахымыз Борис ханның дәулеті ашыла берсін! Ептеп, бірінен соң бірін Румды, Қытайды алғай... Жеті ықылым Кәшурды билесін... Ажал келместен бұрын мәй (шарап) ішсін... Бұл фәни (бір күндік) дүниеде дәулеті және бақыты аса берсін... Барша оған бас исін...

Иншалла оның мадақтауы, әскер әмірлері оңнан солға, есепсіз сұлтандар, бектер оның тағы алдында күнде табынуға келсін... Сансыз түмен халқың бар. Соған лайық мемлекетіңдегі әр ісіңе дәулет несібеңе берілген. Барша ұлыстар ішінде Мәскеу атты шаһарың дұшпандарға айбар болсын!

Сенің халқың, қалаларда және далаларда. Барыңыз, аттаныңыз дегенде жүз мың найза дайын тұрады. Әр қапыда (есікте), әр күнде басар (тұрар) жүз сақшың бар... Тәңірі ежелден сені сүйеп Сүлеймен тағын саған нәсіп қылды. Әділдік орнатты, зұлымдық жойылды. Кім сені көре алмас, тәніңде басы не жаны бар кімде - кім саған құлдық қылып, қызмет қылса, оның құрметі артар. Кім көп білікті (бітік, жазу) біліп, көңілінде тұтса дәулеті артар. Сағадат оған жар болса михнат (бейнетті) кім тартады. Мың-мыңдаған бектерің бар, аттанып шықсаң жер құшағы сарай болар, ақ ордаң, көктегі бұлттай көп әскерің бар. Айдай, күндей (айға ұқсап, күнге ұқсап) халыққа шашып тұрған нұрың бар. Барша орыс, татар, неміс, лапқаның (Балтық елдері) Борис атты ханы бар. Дұшпаныңның елшілері күн шығыстан күн батысқа дейін келіп көрінер. Солтүстік пен оңтүстік мұндай айбатты әскеріңді еш жерде көрмеген.

Жаһан ішінде дүниенің әр бұрышын кездім мен. Кеп кітаптар оқып, көпті білдім мен. Әділдік және инсаптық хабарын да көрдім мен.

Бұндай қымбат сихауат падишах көргенім жоқ. Сенің қайырың таусылмас, қазынаңда малың түгесілмес. Төрт тарапқа таратып берсең де еш кемімес. Кімде-кім сенің шапағатыңа ұшыраса өлсе де өкінбес.

Бористің сипаты осымен бітті...

Бірінші бөлім

Бұл дастандарда Шыңғыс ханның әйгілі ата-бабалары мен туысқандарының және өзіне дейінгі шежірелер мен тарих баяндалады. Олар негізінен мына дастандар:

Добун Баян мен Алан-Қуа дастаны.

Алан-Қуаның үш ұлы туралы дастан.

Алан-Қуаның ұлы Бұданжар хан туралы дастан.

Бұданжар ұлы Дотұм Мәнен дастаны.

Дотұм Мәнен ұлы Қайду хан дастаны.

Қайду хан ұлы Байсұңқар дастаны.

Байсұңқар ұлы Тумина дастаны.

Тумина ұлы Қабұл хан дастаны.

Қабұл хан ұлы Бартан Баһадүр дастаны.

Бартан Баһадүр ұлы Иесуге Баһадүр дастаны.

Екінші бөлім

Бұл Шыңғыс хан дастанында, оның ұрпақтарындағы әкімдарлар (басшылар, билеушілер) туралы айтылады. Олардың көбісі әрбір уәлаяттарда хандар, падишахтар еді. Олардың хикаяттары, яғни падишахтардың дүниенің бір ықылымында (бір бөлігінде), яғни белгілі үлкен аймақта әрбіреуі бір уәлаятта басшы болып билік еткендігі туралы айтылады. Олар осы күнге дейін сол жерлерде падишахтық етіп тұр.

Дастан Шыңғыс хан. Ол Иесуге Баһадүр ұлы еді. Барлық ғұмыры жетпіс екі жыл, ал патшалық құрғаны жиырма үш жыл Дастан Үгетай хан. Ол Шыңғыс ханның үшінші ұлы еді. Ол қара шаңырақтың талантты әміршісі еді. Барлық ғұмыры..., ал, патшалық құрғанына он үш жыл.

Дастан Жошы хан. Ол Шыңғыс ханның үлкен ұлы еді. Оның ұрпақтары бұл заманға дейін бар. Барлық ғұмыры қырық жыл шамасы, ал патшалық құрған жылдары...

Дастан Шағатай хан. Ол Шыңғыс ханның екінші ұлы еді. Оның ұрпақтары осы заманға дейін бар. Барлық ғұмыры (өмірі)... Барлық патшалық құрған жылдары...

Дастан Толуи (Төле) хан. Ол Шыңғыс ханның төртінші ұлы еді және оның жұртының мұрагері еді. Оның бар ғұмыры..., барлық патшалық құрған жылдары...

Дастан Күйік (Гуйюк) хан. Ол Үгетай ханның үлкен ұлы еді. Атасынан соң хан болды.

Барлық ғұмыры...

Барлық патшалық құрған жылдары...

Дастан Мөңке хан. Ол Толуй ханның үлкен ұлы еді. Күйік ханнан соң хан болды.

Барлық ғұмыры... Барлық патшалығы сегіз жыл

Дастан Құбылай хан. Толуй ханның екінші ұлы еді. Мөңке ханнан соң хан болды.

Барлық ғұмыры сексен үш жыл. Барлық патшалығы отыз бес жыл

Дастан: Темір хан. Ол Құбылай ханның ұлының ұлы, яғни немересі. Бұ заманда ол хандықта тұр.

Дастан Хұлағу хан. Ол Толуй ханның екінші ұлы еді. Иран жерінде патша болды. Барлық ғұмыры қырық сегіз жыл Барлық патшалығы он жыл

Дастан Абақа хан. Ол Хулағу ханның үлкен ұлы еді. Атасынан соң патша болды.

Барлық ғұмыры оның... Барлық патшалығы он сегіз жыл.

Дастан Такурдар Ахмад. Ол Хулағу ханның ұлы еді. Абақа ханнан соң хан болды, яғни патша болды.

Барлық ғұмыры... Барлық патшалығы екі жыл еді.

Дастан Арғұн хан. Ол Абақа ханның үлкен ұлы еді. Ахмадтан соң патша болды.

Барлық ғұмыры... Барлық патшалығы жеті жыл!

Дастан Кечату хан. Ол Абақа ханның ұлы еді. Арғұн ханнан соң патша болды.

Барлық ғұмыры... Барлық патшалығы үш жыл тоғыз ай.

Дастан Сұлтан Сейт Ғазан хан. Ол Арғұн ханның үлкен ұлы еді. Кечатудан соң патша болды. Барлық ғұмыры отыз үш жыл. Барлық патшалығы сегіз жыл, тоғыз ай.

Дастан Жалус Мубарак Шаһиншах ислам Олжайту сұлтан Халдулла Мулки. Барлық жасы... Өлең.

ЕРТЕДЕГІ ТҮРІКТЕР

Бастауыш бөлім "Жами ат-тауарихтың" бірінші кітабынан алынған тарихпен баяндалады.

Ертедегі түріктердің нақты тарихын баяндау, яғни олардың тұрмысы мен сапасы туралы;

Олардың рулары мен қауымдары (тайпалары) және олардың мүмкіншіліктері;

Олардың ұрпақтан-ұрпаққа өтіп келе жатқан тарихы мен шежіресін баяндау;

Осындай мақсаттармен бұл бөлімге кіретін көркем баяндалған алғы сөздің төрт тарауы кітаптың алғашқы беттерінде берілген.

Ерте заманнан бері дүниенің әр ықылымындағы (тарапындағы) халықтар - шаһарларда отыратындары болсын, сахарада отыратындары болсын, олардың белгілі шекаралары жоқ еді.

Қалай болса да олардың уәлаяттарының отын-суы мол, яғни шөбі шүйгін, көк майса, гүл-шешектері жайнап жері құлпырып гүлденіп тұрған...

Сол ғимараттардан [сәулетті] қалалардан жырақ отырғандары сахарадағы отырықшы қауымдар (тайпалар). Олар қала халқынан [әлдеқайда] көбірек болатын. Өйткені жерлері Иран шегінде болғанымен араб иелігінде еді. Шөлдері сусыз [бірақ] шөп көп болған (шөбі шүйгін еді). Ондай жерлер түйеге лайықты болған. Өйткені шөпті көп жейді, суды аз тілейді. Сол себепті араб тұқымдары, араб аймақтары көп болды. Ол жерлерде көптеген арабтар болған, олардың есепсіз көп болған жері батыста еді. Хинд дариясын отан қылды, [қыста] қыстап, [жазда] жайлап, көшіп қонып, малдарын жайып мекен етті.

Осындай қауымды әуел бастан, ерте заманнан бері түрік деп атайды. Сондай-ақ айтылатын жазық сахарада және тауларда, қырларда орныққан Дешті Қыпшақ, орыс, черкес, башқыр, Талас, Сайрам және Ібір мен Сібір, бұлғар бәрі сулар жанында өмір сүрді. Ал, Түркістан мен Ұйғырстан белгілі болатын, сол өлкенің сулы жерлерін мекендеп қыс қыстап, жаз жайлаған найман қауымы бар еді. Тағы да Ертіс, Қара Қорым, сондай-ақ Алтай тауы, Орхон өзені уәлаяттарында, қырғыздар мекәжмиуттер тіршілік ететін. Олардың жерлері, жайлау мен қыстаулары көп және белгілі болатын.

Моғолстан жерінде: керейіт қауымы одан кейін Онан, Келуран, Талан, Балжиус, Буркан Қалдүн, Кокенұр, Буырнаур, Қарқат, Қуйб, Озгәна, Қалайыр, Селенга, Баркужнн Тар құм, Қалачин Алат және Өнгуһ, ал оның арғы жағында қытай қорғаны тұрады. Олардың барлық үрім-бұтағы сол жерлерде өмір сүрген, сондықтан осы заманға дейін белгілі болып келді. Сондай-ақ олардың бәрі уәләяттар Чин, Хинд (һунд), Кашмир, Иран - замин (жері), Рум, Шам, және Мысыр қуатты және күшті мемлекеттер еді, сондай - ақ бір-бірімен бақталас болатын, жердің төрттен бірінен көбірегін иеленді. Айтылған қауымдар сол күндерден бұл күндерге дейін өте көп қауымдар болып өтті. Әр заманда әрбір үрім-бұтағынан ұрпақтар көбейіп, таралып, бір-бірінен ажырап, әрқайсысы өзінше аталып белгілі рулар болып кетті. Оғыздың барлық қауымын ол уақыттарда түрікмен деп атайтын еді. Олардың тұқымдары бір - бірінен ажырап, сол себептен әрбірі өзінше аталып мынандай есімдерге ие болды. Мысалы: қыпшақ, қылыш (халаж), қаңлы, қарлұқ, тағы өзге қауымдар бір-біріне онша белгілі емес еді. Бұл заманда моғол арасында аты аталып, белгілі болып жүргендері жалайыр, татар, ойрат, меркіт және басқа кейбір қауымдар еді. Әрбірінің өз патшасы бар еді. Өйткені керейіт, найман, онғут секілді тайпалар ерте заманнан бері мәлім болса да жалпы аттары моғол деп айтылатын. Қоңырат, құрлас, икирас, елжигин, ориаңқыт, келгенут және олардан өзге тайпаларды да барлығын "моғол дарлакин" деп атайды. Сондай-ақ, және нирун қауымы, яғни олар нағыз моғолдар еді. Өзге қауымдар туралы кімде-кім түсініктеме алғысы келсе, бәрін төменде келтіреміз.

ФИҺРИСТ [МАЗМҰНДАМА]

Түрік деп аталатындар, яғни кітапсыз, сахарада отырықшылық күн кешкен қауымның бәрі Диб-Иакуйдің торт ұлынан тарағандар еді. Абұлжа хан Нұх пайғамбар ғалей һыссаламның ұлы (ОРЛЫ) болатын. Абұлжа ханды (Алланың нұры жауғыр) Нұх ғалей һыссалам солтүстік шығысқа жіберген. Сондай-ақ Қара хан, Ор хан, Көр хан және Көз хан - бұлар сол жақта пайда болды. Қараханның ұлы Оғыз атанды. [Ол] неше жылдар бойы патшалықты биледі. Кейбір туысқандары мен бірге еді, екіге бөлінді. Егер түсініктеме алғыңыз келсе, оны мәлім етерміз.

ОҒЫЗ ТУРАЛЫ ТАРАУ

Оғыз Қара ханның белгілі ұлы еді. Кейбір ағалары, кейбір аға ұлдары (оғланлары) онымен бірге тұратын. Алла қаласа Оғыздың тұқымына, барлық жұрағатына кеңірек тоқталамыз. Оғыздың алты ұлы (оғлы) бар еді. Алты баласынан әрбіреуінің төрттен ұлдары бар еді және оғыздың алты ұлы оң менен сол қолды [әскердің оң және сол қанатын] бастар еді.

Олар мынадай тәртіппен орналасқан:

Дастраст, яғни оң қолы (қанаты)

Күн хан Ай хан

Қайы Баят Иазр Дөгер

Алқараұлы Дурдурға

Караұлы Жапарлы

Осындай мақсаттармен бұл бөлімге кіретін көркем баяндалған алғы сөздің төрт тарауы кітаптың алғашқы беттерінде берілген.

Ерте заманнан бері дүниенің әр ықылымындағы (тарапындағы) халықтар - шаһарларда отыратындары болсын, сахарада отыратындары болсын, олардың белгілі шекаралары жоқ еді.

Қалай болса да олардың уәлаяттарының отын-суы мол, яғни шөбі шүйгін, көк майса, гүл-шешектері жайнап жері құлпырып гүлденіп тұрған...

Сол ғимараттардан [сәулетті] қалалардан жырақ отырғандары сахарадағы отырықшы қауымдар (тайпалар). Олар қала халқынан [әлдеқайда] көбірек болатын. Өйткені жерлері Иран шегінде болғанымен араб иелігінде еді. Шөлдері сусыз [бірақ] шоп көп болған (шөбі шүйгін еді). Ондай жерлер түйеге лайықты болған. Өйткені шөпті көп жейді, суды аз тілейді. Сол себепті араб тұқымдары, араб аймақтары көп болды. Ол жерлерде көптеген арабтар болған, олардың есепсіз көп болған жері батыста еді. Хинд дариясын отан қылды, [қыста] қыстап, [жазда] жайлап, көшіп қонып, малдарын жайып мекен етті.

Осындай қауымды әуел бастан, ерте заманнан бері түрік деп атайды. Сондай-ақ айтылатын жазық сахарада және тауларда, қырларда орныққан Дешті Қыпшақ, орыс, черкес, башқыр, Талас, Сайрам және Ібір мен Сібір, бұлғар бәрі сулар жанында өмір сүрді. Ал, Түркістан мен Ұйғырстан белгілі болатын, сол өлкенің сулы жерлерін мекендеп қыс қыстап, жаз жайлаған найман қауымы бар еді. Тағы да Ертіс, Қара Қорым, сондай-ақ Алтай тауы, Орхон өзені уәлаяттарында, қырғыздар мекәжмиуттер тіршілік ететін. Олардың жерлері, жайлау мен қыстаулары көп және белгілі болатын.

Моғолстан жерінде: керейіт қауымы одан кейін Онан, Келуран, Талан, Балжиус, Буркан Қалдұн, Кокенұр, Буырнаур, Қарқат, Қуйб, Озгәна, Қалайыр, Селенга, Баркужнн Тар құм, Қалачин Алат және Өнгуһ, ал оның арғы жағында қытай қорғаны тұрады. Олардың барлық үрім-бұтағы сол жерлерде өмір сүрген, сондықтан осы заманға дейін белгілі болып келді. Сондай-ақ олардың бәрі уәләяттар Чин, Хинд (һунд), Кашмир, Иран - замин (жері), Рум, Шам, және Мысыр қуатты және күшті мемлекеттер еді, сондай - ақ бір-бірімен бақталас болатын, жердің төрттен бірінен көбірегін иеленді. Айтылған қауымдар сол күндерден бұл күндерге дейін өте көп қауымдар болып өтті. Әр заманда әрбір үрім -бұтағынан ұрпақтар көбейіп, таралып, бір-бірінен ажырап, әрқайсысы өзінше аталып белгілі рулар болып кетті. Оғыздың барлық қауымын ол уақыттарда түрікмен деп атайтын еді. Олардың тұқымдары бір - бірінен ажырап, сол себептен әрбірі өзінше аталып мынандай есімдерге ие болды. Мысалы: қыпшақ, қылыш (халаж), қаңлы, қарлұқ, тағы өзге қауымдар бір-біріне онша белгілі емес еді. Бұл заманда моғол арасында аты аталып, белгілі болып жүргендері жалайыр, татар, ойрат, меркіт және басқа кейбір қауымдар еді. Әрбірінің өз патшасы бар еді. Өйткені керейіт, найман, онғут секілді тайпалар ерте заманнан бері мәлім болса да жалпы аттары моғол деп айтылатын. Қоңырат, құрлас, икирас, елжигин, ориаңқыт, келгенут және олардан өзге тайпаларды да барлығын "моғол дарлакин" деп атайды. Сондай-ақ, және нирун қауымы, яғни олар нағыз моғолдар еді. Өзге қауымдар туралы кімде-кім түсініктеме алғысы келсе, бәрін төменде келтіреміз.

ФИҺРИСТ [МАЗМҰНДАМА]

Түрік деп аталатындар, яғни кітапсыз, сахарада отырықшылық күн кешкен қауымның бәрі Диб-Иакуйдің төрт ұлынан тарағандар еді. Абұлжа хан Нұх пайғамбар ғалей һыссаламның ұлы (ОРЛЫ) болатын. Абұлжа ханды (Алланың нұры жауғыр) Нұх ғалей һыссалам солтүстік шығысқа жіберген. Сондай-ақ Қара хан, Ор хан, Көр хан және Көз хан - бұлар сол жақта пайда болды. Қараханның ұлы Оғыз атанды. [Ол] неше жылдар бойы патшалықты биледі. Кейбір туысқандары мен бірге еді, екіге бөлінді. Егер түсініктеме алғыңыз келсе, оны мәлім етерміз.

ОҒЫЗ ТУРАЛЫ ТАРАУ

Оғыз Қара ханның белгілі ұлы еді. Кейбір ағалары, кейбір аға ұлдары (оғланлары) онымен бірге тұратын. Алла қаласа Оғыздың тұқымына, барлық жұрағатына кеңірек тоқталамыз.

Оғыздың алты ұлы (оғлы) бар еді. Алты баласынан әрбіреуінің төрттен ұлдары бар еді және оғыздың алты ұлы оң менен сол қолды [әскердің оң және сол қанатын] бастар еді. Олар мынадай тәртіппен орналасқан:

Дастраст, яғни оң қолы (қанаты)

Күн хан Ай хан

Қайы Баят Иазр Дөгер

Алқараұлы Дурдурға

Қараұлы Жапарлы

Йулдуз хан

Ошар қырық Бегдалы Қарқын

Д а с т ч а б, яғни сол қол (қанат)

Көк хан Тағ хан (Тау хан)

Ердур бачна Салор Имур

Чавулдур Часи Ала иунтлы укуз (Алалы жылқылы укуз)

Теңіз хан

Йакдир Букдур

Иануа Қаттық

Тагба. Оғыздың кейбір аға ұлдарымен (оғландарымен) бірге еді. Ұйғыр, қаңлы, қыпшақ, қарлұқ, қалыш (халаж), ағачер, Оғыздың ағаларының ұрпағы - Ор хан, Көр хан, балалары яғни олардың ұрпақтары Оғызбен бірікпеген, яғни бірге болмаған еді, яғни бұл қауым екі бөлек еді. Олардың бір бөлігінің аттары анық белгілі емес еді, ал екінші бөлігінің аттары мәлім болатын.

Тагба: қауымның өздері де, олардың ұрпақтары да мәлім болды.

Қисм аууал, яғни әуелгі бөлек [Айтылмақшы] қауымдардың, кім екендігін бұ заманда оларды моғол деп атады, бірақ олардың негізгі аттары моғол емес еді.

Неден бұл соңғы заманда оларға моғол деп [ат тақты]. Олардың әрбір ұрпағы, көптеген қауым өсіп-өнді. Әрбірінің аталары мәлім және белгілі. Олар: жалайыр, йесунит, татар, меркіт, күрлеуіт, тамғалық, тарғұт, ойрат, барғұт, құры, тулас, тума, бұлғашын, кермучин, орасут, телеңут, кестеми, орнаңқа, құрқан, суқанйа.

Қисм дуйім, яғни екінші бөлек. Бұл қауымдар да осы жамағаттар сияқты сахарада отырықшылық ететіндер еді. Бұл қауым да белгілі, тәжіктер оларды моғол деп атайтын.

Бұ жамағаттардың да қауымдары өте көп еді. Олардың кейбір рулары мәлім болды. Егер [худа қаласа] олардың ауһал-жағдайы жазылар. Олар: керейіт, найман, онгұт, таңғұт, бекрин, қырқыз.

Тагба. Ол қауым [ежелден] мәлім, белгілі еді. Негізі олардың ұрпақтарынан екі адам көшіп Әргәнә көлге (қолға) барыпты. Жылдар өткен сайын олар көп болып өсіп-өнеді. Олардың ұрпағы тіптен көп болды. Есімдерінің моғол аталуы солайша кетті, тағы бір басқа қауымдар олармен бірге еді. Әуел баста олардың заманында осылай аталған бұл бір моғол қауымы еді, яғни кітапсыз қауымнан еді. Алла тағала жар болып төрт жүз жылдай уақыт өткен соң олардың ұрпақтары көбейіп іргелі ел болды және олардың мәртебесі өзге қауымдардан артығырақ болды. Олардың қуат (құт) дәулеттері туралы басқа уәлаяттарда да аты ерекше шықты. Оларды, яғни осынау қалың түрікті моғол деп атады. Өйткені мұнан ілгері татар жеңіп бағындырған жұрттың бәрін татар деп атап еді. Әркімдер араб, үнді (хинд), қытай татарды білетін еді. Бұл моғолдардың негізі екі бөлек болып өтті.

Қисм аууал, яғни әуел бөлектің үрім бұтағы негізінен моғол қауымынан (тайпасынан) еді. Олар Әргүнә (Әргчә) клнде (қолда) еді және сол жақтан шығып келді, сондай-ақ әрбірінің аты-жөні, жолы лайықты табылды. Сол жерден шығып келгендер: нүкүз, ориаңқыт, қоңырат (қоңқырат), икирас, олкунут, курулас, елжигин, коңлиут, ордауут, конкутан, арлат, келкунут, нуңжин, үшін, сулдус, елдуркин, баяуыт, кенгит.

Қисм дуйім, яғни екінші бөлек. Ол қауым Добун Баянның елі еді. Оның әйелдерінің бірі Алан Қуа атты еді. Күйеуі Добун Баян өлген соң, ол әйел [үш] ұл туды. Одан қаншама ұрпақ өсіп-өніп көбейіп кетті. Добун Баян асылы моғол еді, ал Алан Қуа болса құрулас қауымынан еді. Бұл қауым кейін екі бөлек болып кетті.

Нирун қауымы он алты рулы ел болды. Нирунды ол кезде қият деп атайтын еді. Он алты қауым [ру] негізінен мыналар: қатақин, салжиут, тайжиут һәм сижиут, хартакан, чинос һәм нүкүз деп айтылған еді.

Урут, маңқұт, дурбан, барын барулас, һадаркин, журйат, будат, дуқлат (дуғлат), йусут, сукан, қыңқият, қият дегендері мыналар: Иуркин, чаншиут, қият, ясар.

Қият - Буржиқин, яғни ашпал чашм, олардың, ұрпағы Шыңғыс ханның атасы болды. Шыңғыс ханның тұқымы сол атадан тараған еді.

Фасл аууал дар тарих

БІРІНШІ ТАРАУЫ ТАРИХТЫҢ

ОҒЫЗ ХАН ЖӘНЕ ОНЫҢ ҰРПАҚТАРЫ

Хикая. Оғыз тайпасы (қауымы) 24 руға бөлінеді. Соның бәрі оның белгілі балаларынан және жақын туыстары әлде кейбір ағаларының ұрпақтарынан өрбіген еді. Олар бәрі бірге өмір сүрген болатын. Ол рулар (қауымдар) негізі мыналар: ұйғыр, қыпшақ, қаңлы, қарлұқ, қалыч (халаж) деген рулар. Осының бәрі Бамужби хикматтарынан нақылынан, яғни ислам тарихында мәлім болды. Сондай-ақ Израйыл ұлдарының "Тәурәтынан да" атты еврейлердің бес кітабынан белгілі.

Нұқ пайғамбар ғалейһыссалам жерді Оңтүстік пен Солтүстікке қарай үш бөлікке бөлген. Әуелі (Хамға өз ұлдарын,) Суданның атасы болған, яғни қара зәңгірлер (негрлер) еді. Хиндұстан мемлекетінде оның ұрпақтары тұрады. Ортаншысын Самға берді, араб, парсының атасы болатын, яғни араб пен аджім (парсының) ұрпағы еді. Ал үшіншісі Йафес түріктің атасы еді, яғни кітапсыз, күн шығысындағы халықтар оның ұрпағынан еді.

Сонымен, Иафесті күн шығыс жаққа жіберді. Моғолдар және түріктер осылай деседі, бірақ түріктер Иафесті Абұлжа хан деп айтатын еді және анығын нақты білмес еді. Бұл Абұлжа хан Нұх ғалейһыссаламның өз ұлы еді, немесе ұлының ұлы еді. Ал оның ұрпағы кім еді? Ол заманнан бері бүкіл моғол - аснаф және түріктер сахарада тіршілік еткендер оның ұрпағы еді. Оның түсініктемесін төмендегіше айтысады. Абұлжа хан сахарада отырықшы еді. Оның жайлауы Ортау (Ортағ) және Көртау (Көр тағ) деген таулар еді және олар өте үлкен әрі биік еді.

Ол жерлерде Анжатам атты қала болған, оның қыстауы сол жерде еді. Мекен еткен жерлерінің аты Йурсуқ, Қатан, Қарқұрым еді және Қарақұрым деп кейін атаған. Талас қаласы және Қары Қырым (Тахары Сырм) ол жерге жақынырақ. Ол қала ертеде өте үлкен болған. Оны көрушілер айтады: Ол қаланың бас аяғына дейін бір күндік жер және қырық дарбазасы (қақпасы) бар еді. Бұл кезде ол жерде [түріктер] мұсылман болған және бүкіл мұсылманға тән жер еді. (Ол Қанду Кунджи ұлысына қараған, оның ұрпақтарының жері Қары Сайрамда жақын тұр).

Абұлжа ханның Диб Йакой атты баласы бар еді. Мағынасы: "Диб" - тақ, әлде - ең биік тақ, "Йакой" - ұлы, күшті, қуатты қауым (ел, ру) деген сөз. Бұл ұлының патшалығы сәулетті, құдіретті, қуаты басқалардан артық еді. Сол атадан төрт ұл бар еді. Олардың аттары Қара хан, Ор хан, Көр хан, Көз хан болатын және бұл қауым түгелдей кәпір еді.

Қара хан атасы тұрған жұртында еді. Сол жерде Қара ханның баласы туылды. Әлгі ұл үш күн қатарынан анасының сүтін ембейді.

Сол себепті анасы жылап қатты қайғырды. Әр түні анасы ұйқысында түс көреді, әлгі жас сәби (оғлан) анасына айтады: "Ей ана, егер құдайға табынсаң және бас исең сенің сүтіңді емермін"... "Ол әйел (қатын) болсын, күйеуі болсын барлық қауымы түгелдей көпірлер еді. Әлгі әйел құдайға ашық табынуға қорықты, себебі олар өзін ұлымен бірге өлтіреді деп ойлап сақтанды. Қатын (әйел) жасырын құдайға иман келтірді де, барлық ықыласымен Алла тағалаға берілді. Әлгі сәби (оғлан) анасының сүтін еме бастады. Емгеннен кейін шектен тыс сұлу, суреттей сүйкімді болып өсе бастады. Атасы таңданып: "Біздің қауымымызда мұндай ұл (оғлан) ешқашан тумады, еш перзент және келмейді, тағы ержетіп кемелге келсе біздің арамызда ол аса құрметті, ұлы адам болады", - деді. Кейін оған ат қою үшін жиналып кеңес ашты. Ол кезде сәби (оғлан) бір жаста еді. Сәбидің даусы шықты: "Менің, атымды Оғыз қойыңыз!" - деп айқайлады. Жиналған адамдар шектен тыс қайран қалды, оған ғажайып сөзді айтқызушы Алла тағаланың құдіреті еді. Сондықтан оны Оғыз деп атап, есім берді. Ол ержетіп, ақылы кірді. Әкесі Қара хан, өз ағасы Көр ханның өте әдемі сұлу қызы бар еді, соны Оғызға айттырып алып берді. Бір күні Оғыз жасырын әлгі қызға былай деді: "Қашан құдайға табынсаң, және шын көңіліңмен бас иіп берілсең мен сені сонда ғана дос қыламын және саған құрмет көрсетемін... "Қыз бұл істі қиын көріп, оның насихатын қабыл етпеді және: "Атаңа айтармын, ол сені жоқ етеді", деп қорқытты.

Оғыз сол себепті оған көңіл бөлмеді, ілтипат көрсетпеді. Әкесі омың әлгі қызды жаратпай (дос қылмай) жүргенін байқайды да, екінші ағасы Көз ханның қызын айттырды. Оған да, әлгі Оғыз бұл сөзді айтады. Ол да бұл сөзді қабыл етпейді және құдайға иман келтірмейді. Оғыз оны да дос қылмады және оның жанына бармады. Баласының мына қызға да көңілі болмай жүргенін Қара хан көреді. Одан бұрын ешкім екі қатынды ешқашан жібермес еді. Сол жолдан тайды, оның махаббаты кімге тиесілі екен деп ойлады. Тағы бір ағасы Ор ханның қызы бар еді, соны алуды тіледі. |Қыз] әлі үйіне түсірілмеген еді. Күндерде бір күні Оғыз йазыға |аңға] шығып қайтып келе жатыр еді. Ор хан қызының бірнеше конизактарымен дария жағасында қыдырып, серуендеп жүргенін көрді. Кониязактары кір жуып жатыр еді, Оғыз олардың арасына жасырын барып, қызға айтты: "Мені білесің бе? Ағаларыңның қыздарынан өзімді жырақ ұстап, оларды дос қылмадым. Олармен сөйлеспедім. Тілегім тек көктегі құдайға кім иман келтірсе, сонымен ғана дос боламын", -деп. Менің сөзімді тыңдамады және қабыл етпеді. Соның үшін оларды өзімнен жырақ қылдым (аластаттым). Егер сен ұлы құдайға сенсең, оның бірлігіне иман келтірсең, сені аламын, дос етемін", - деп бар шынын айтты. Қыз жауап берді: "Мен құдайды есіткенім жоқ, білгенім жоқ, бірақ сенің сөзіңнен шықпайын және бұйрығыңа риза болайын, сен не десең соны қылайын", - деді. Оғыз айтты: "Көңілім тілегені [жалғыз] сен, сені қабыл еттім, - деді. - Бұйрығым да, өтінішім де сол, құдайға иман келтір және басыңды, шынымен беріл". Сонда қыз: "Сенің сөзіңді қабыл қылдым және иман келтірдім. Махаббатымды хақ тағалаға арнадым", - деді. Одан соң Оғыз ол қызды шын ниетімен қабыл етіп дос қылды, басқаларға көңіл бермеді. Өйткені құдайды бір деп білген еді. Бұл хаққа шын берілгендік еді. Себебі олардың атасы, ағасы бәрі кәпір еді. Оғыз олардан шет жүретін-ді. Күндердің бір күнінде Оғыз жазда аңға шықты. Әрдайым араб тілінде құдай тағаланың атын қайталап айтып жүрер еді. Алла деп айтылған бұл сөздердің мәнісін мұнда ешкім білмес еді. Ол не тіл екенін білмейтін, бірақ жанындағы барша жамағаттар Оғызға қосылып әдемі дауыспен "Алла" деп айтар еді. Ол қауым (тайпа) ойнаса да, жүрсе де әрдайым әлгі түсініксіз тілде сөйлеп, қайталай беретін.

Күндерде бір күні Қара хан келіндерін жиып үлкен той қылды. Олардың әрқайсысын өз орындарына отырғызды. "Соңғы келіннен алдыңғы екі келін әлдеқайда көріктірек, пәкиза ару екен. Алайда менің ұлым ана екеуіне қарамай, сүймей, соңғы келінді ғана ұнатып, құрметтеп оны дос қылды. Соған барып сөйлеседі. Мына келіндерге ілтипат қылмайды, соның себебін сұрап біліңіз... - деп бұйырды.

Әуелі екі келіннің іштері күйген еді, кейін қайраттанып, мүмкіндік алып, шындықты айтпақшы болды. "Ол басқа (енге) дін ұстап жүр. Көктегі құдайға иман келтіріп, соған дос болып жүр. Ол бізді өзіне тартпақшы болды. Біз оған іңкәр болмадық (оны қабылдамадық). Оның сөзіне ермедік. Сол себепті оның көңілі бізге жаман болды, ал ол келін жасырын құдайға иман келтірді және оған шын көңілімен берілді. Сол үшін оны дос қылып, бізді дұшпан көрді.

Ол кезде Оғыз нөкерлерімен және кейбір достарымен далада аңда жүр еді. Қара хан бұл сөзді естіген соң ағаларын, ағасының балаларын және жасы үлкендерін жиып алып: "Менің ұлым Оғыз кішкентайында өте сүйкімді еді, барлық көңілін маған беріп еді. Бұл кезде жаман істі бастап жүр екен. Менің дінім жолынан бас тартып, тәрік еткен көрінеді", - деді.

Барлығы мына сөзді естіген соң Оғызды ұнатпады, айыптады. Баршасы (бәрі) Оғызды өлтірмекке келісті.

Оғыздың қатыны бұл жағдайдан хабардар болды. Бір сенімді қоңсысы (көршісі) бар еді, оны дереу Оғызға жіберіп хабар берді. Оғыз бұл сөзді естіген соң барлық нөкерлері мен достарына хабарлады және әскер жиды. Барлығын өзіне шақырып сол жерде (йазыда) үлкен әскер жиылды.

Атасы және аға-інілері барлық нөкерлерін жиып қастықпен Оғызды табуға аттанды. Екі әскер бір-бірімен бетпе-бет келді. |Шайқас кезінде] Қара ханға қылыш тиіп ауыр жараланып, көп ұзамай сол жарадан өлді. Қара ханның ағалары, інілері және олардың балалары бәрі қосылып Оғызбен жетпіс бес жылға дейін соғысты. Ұлыстың барлық әскерін жинады, ақырында Оғыз олардан басым түсті. Олардың уәлаяттарын, түгелдей Талас, Сайрамнан Бұхараға дейін алды. Барлығы Оғыз тұсында мұсылман болды, кейбір халықтар, ағалары, ағаларының балалары Оғыздан басқа жерде еді. Олар күншығыс жақты мекен етті. Моғолдардың барлық жиынтығы солардың ұрпағынан тарады. Ол заманда олардың баршасы кәпір еді. Кейін олардың ұрпақтары "Үкүш қауымы" болып жүрді, өйткені Оғыз барлық уәлаяттарды, сондай-ақ оларды да өзіне бағындырып үлкен патшалық құрды. Сол жерде алтыннан орда (хәргәһ, үй, шатыр) тікті, ұлы той жасады. Өз туыстарын, жасы үлкендерін құрметті орындарға отырғызып, баршасына шапан жауып, сыйлықтар берді. Барлық әскерін орын-орнына отырғызды, барлық халық, қауым сол жиында бас қосқан еді. Сонда ұйғыр деп ат берді. Яғни, баршасы бізге бірікті, бізге бағынды. Барлық ұйғыр тайпасы (қауымы) солардың ұрпағынан тарайды. Және бір үлкен қауымға қаңлы деген ат берілді. Сондай - ақ қыпшақ қауымы және халаж (кылыч) және аға чері қауымдары ( тайпалары) да Оғыздың тойына жиналғандардың ұрпақтары еді. Осылай ру - руымен болып бір-біріне қосылды, әрбірінің аттарын былайша ажыратады.

Түсіндірме былай еді. Оғыздың алты ұлы бар еді. Олардың аттары былайша аталады: Күн, Ай, Жұлдыз, Көк, Тау, Теңіз.

Оғыз барша уәлаяттарды алды. Мамалик Иран, Туран, Шам, Мысыр, Рум уәлаяттарын алды. Онан соң баршасын [бір орталыққа] бағындырды. Оғыздың негізгі жұрты Бару тағ және Көз тағда (Көз тауда) еді. Сол жерге барды, өте үлкен құдіретті Ғаят жиды. Алтыннан шектен тыс көркем үй тікті, үлкен той қылды. Бірнеше ұлыс әскерін әкелді, баршасын отырғызды...

Ол тойда тоғыз [жүз] байтал, тоқсан мың қой сойылды. Оның алты баласы өзімен бірге еді. Бірнеше күннен соң оның ұлдары далаға аңға шықты. Олар далада бір алтын жай (садақ), тағы да алтынды үш оқ (жебе) табады. Тапқан жай мен жебелерді әкесіне апарады және бұларды: Біз қалайша бөлісеміз?" - деп сұрайды.

Ол жайды (садақты) үш үлкен ұлына берді де, қалған үш оқты (үш жебені) үш кіші ұлына берді. Жай (садақ) алған үш ұлына "Бұз оқ" деп ат берілді. Үш оқ (жебе) берген кіші ұлдары "Үш оқ" деп атанды және...

Олардың мағынасы - "жай" падиша, ал "оқ" - елші іспетті. Менен соң ұлысыма патша Бұзоқ болсын дегені еді. Үлкен ұлы Күн еді. Ол әкесінің көзі тірісінде-ақ патша болды. "Үш оқ" мағынасы елші орнында, әрқашан Бұзоқтың қызметінде болып, айтқанын қылғайсыз деп еді...

Екінші ұлы Ай еді. Оғыздан соң жетпіс жыл патшалық құрды.

Оғыз оғландарын [ұлдарын] жиды. Әке жанында ұлдары, ұлдарының ұлдары, яғни немерелері, барлығы жиырма төрт болды. Бұйрық қылды. Әрқайсысы туар қарасына (жылқысына) инақ тамға басуы керек болды. Жиырма төрт таңбаға теліп әрбірін нышан қылды. Қайда көрсе де бір-бірінен ажырата алатын болды.

Күн хан ата сөзін қабыл етіп Әр йани кент Ирқыл-Ходжаға бұйырып инақ пен таңбаны әрқайсысын белгі етіп салды.

Оғыздың алты ұлы бар еді. Үшеуін "Бұзоқ" (Бұз оқ) деп айтады, тағы үшеуін "Үш оқ" деп айтады. Жануарларға біркелкі (айн) ен таңба басты. Әрі аникент пен Ирқыл-Ходжақ қабылдады.

Нәтижесі "Бұзоқ" оң қолда еді. Үш ұлынан ұлысы (үлкені) еді. Әрбіреуінің төрт ұлы бар еді, саны он екі еді. Күн ханның төрт оғланы баршасынан үлкен саналатын еді.

Әуелі - Қайы, яғни қатты, нығыз, таңбасы... онқұн... (аңдам құжт ет) сыбаға...

Екіншісі - Баят, яғни дәулетті және құрметті, тамғасы... онқұн (ұран)... аңдам ет (сыбаға).

Үшіншісі - Алақараұлы, яғни қай жерге барса да бірге жүрген: тамға... онқұн (ұран)... аңдам ет (сыбаға).

Төртіншісі – Қара - Аюлы, яғни қара үйлі, тамғасы... онқұн. (ұран)... сыбаға.

Ай ханның оғландары, (Оғыздың) екінші ұлы еді, (олар) төртеу еді.

Біріншісі - Назир, яғни уәлаяттар ол жақта көп еді, тамға... онқұн... сыбаға...

Екіншісі - Дукер, яғни қоғам құрушы, тамға... онқұн... сыбаға...

Үшіншісі - Дұрдаға, яғни жұрттарды жаулап алушы, онда билік жүргізе алады, тамғасы... онқұн... сыбаға...

Төртіншісі - Йамұлы, яғни... тамғасы... онқұн... сыбаға.

Жұлдыз - ханның оғландары, ол [Оғыздың] үшінші ұлы еді, (олар) төртеу еді:

Біріншісі - Аушар, яғни өткір тәсілді, аңқұмар, аң аулауға шебер, бүркіт құмар, тамғасы... онқұн... сыбаға...

Екіншісі - Қырық, яғни қой хал еді... тамғасы... онқұн... сыбаға...

Үшіншісі - Бекдели, яғни үлкендерінің сөзін құрметтеді... тамғасы... онқұн... сыбаға...

Төртіншісі - Қарқыны, яғни ол ұлұғ болып ас - тамақпен тойдырушы, тамғасы..., онқұн..., сыбаға...

АҚУАМ ҮШ ОҚ

Тайпалар - әскердің сол қанаты оған тиісті (Ақуам) еді. Үш оғланның кішісі болатын. Әрқайсысының төрттен ұлы болды. Барлығының саны он екі еді.

Біріншісі - Баяндұр, яғни сол жерде барлық уақытта молшылық болған, тамғасы... онқұн..., сыбаға...

Екіншісі - Бечене (Бенженэ), яғни қайырлы іс жасаушы, тамғасы... онқұн..., сыбаға...

Үшіншісі - Жаулдүр (Чаулдур), яғни намысшыл, тамғасы..., онқұн..., сыбаға.

Төртіншісі - Чабы, яғни қай жерде болмасын жауды көрсе тоқтамай (іркілмей) ұрысатын еді, тамғасы..., онқұн..., сыбаға...

Тақ Тау ханның (Оғыздың бесінші ұлы) оғландары. Олар төртеу еді.

Біріншісі - Салор, яғни қай жерге бармасын оның қылышы мен шоқпары қимылда болатын, тамғасы..., онқұн..., сыбаға...

Екіншісі - Имур, яғни шексіз қайырымды әрі бай болған, тамғасы..., онқұн..., сыбаға... (андам күшті), әлде (акуам кушт)...

Үшіншісі - Ала-Йунтлы, яғни барлық малы (туар қарасы) жылқылы жақсы болғай, тамғасы..., онқұн..., сыбаға...

Төртіншісі - Уркин (Урехин), яғни үнемі жақсы іс жасағанды, тамғасы..., онқұн..., сыбаға...

Теңіз ханның (Оғыздың алтыншы баласы) оғландары. Олар төртеу еді.

Біріншісі - Бекдин, яғни жақсы әрі ұлы баһадүр, тамғасы..., онқұн..., сыбаға...

Екіншісі - Йукдуз (Букдуз), яғни баршаға мінсіз қызмет етер, тамғасы..., онқұн..., сыбаға...

Үшіншісі - Йауа (Йуа), яғни оның дәрежесі бәрінен де жоғары болған, тамғасы..., онқұн..., сыбаға...

Төртіншісі - Қынық, яғни қай жерде болмасын сыйлы болды тамғасы..., онқұн..., сыбаға...

АЛАН-ҚУА ХАТУННЫҢ ЕРІ ДОБУН-БАЯН

ТУРАЛЫ ДАСТАН

Дастан Добун-Баян. Бұл Добун-Баян Алан-Қуа хатунның ері еді.

Бірінші бөлім. Олардың алғашқы өмірі жайлы шыншыл түрік шежірелері мынадай мәлімет береді: барлық моғол қауымы. Әргәнә көлге барып қайтып келген екі адамның ұрығынан таралған.

Олардан бектер, ұлықтар (әмірлер) және сәруерлер [тайпа көсемдері] және мүтәбірлер [ардақты адамдар] шыққан, кейбір қауымдар олардан пайда болды. Олардың ішінде Бөрте - Чині дейтін құрметті әмірі бар еді. Алан - Қуа хатунның ері Добун-Баян және тағы бірнеше тайпа - қауымдар сонан пайда болды. Ол Бөрте - Чинінің хатундары және ұлдары көп еді. Барлық әйелдерінен үлкен де ардақты Құты [Құтты] деген хатуны бар еді. Онан ұқыпты да бақытты жақсы бір ұл туды, мирастықпен оған патшалық тиді. [Оның] аты Итчи-Қият еді. Оның Тамач дейтін ұлы бар еді, [ол] әкесінің атамекенінде тұрды. Бұл Тамачтың [Тамадж] бес ұлы бар еді, ұлдарының үлкенінің аты Қыджу [Қайчу) - Мерген еді, ол да сол жерде өмір кешті. Қалған төрт ұлдың бірі бұл атамекеннен басқа бір мекенге кетуді тіледі. Өзен жағасынан қыршын мен қамыс жинап, сал байлап, дариядан өтіп, басқа уәлаятқа келді. Елдің айтуынша, Дурбан тайпасы сонда пайда болды. Дурбан - төрт [деген сөз]. Бұл төртеудің ең кенжесінің Құлын - Сақал атты ұлы бар еді, [ол] бір күні тау өгізін [қодасты] өлтірді. Баяуттың Баялық деген бір кісісі өз ұлын тау өгізінің бір үлкен бөлек еті үшін сатқан. Ол [Құлын - Сақал] Алан - Қуаның күйеуінің туыстары еді. Ол ұлды Алан -Қуаға тарту [бахшыш] етті. Шыңғыс ханның дәуіріндегі баяут тайпасының көпшілігі сол ұлдың ұрпағы [ұрпағы] еді. Қайчу - Мергеннің ұлы бар еді. [Ол] әкесінің жұртында өмір кешті, оның аты Құжам-Бұқраул еді. Оның ұлы бар еді, әкесінің жұртында өмір кешті, аты Еке-Нидун. Оның да ұлы бар еді, аты Сим-Саучи сол жерді мекендеді. Оның Қалы-Қажу атты ұлы бар еді, әкесінің жерінде тұрды. Одан Добун-Баян [атты ұл] туды. Оның мекені Онэн, Қалурэн және Тоғла дейтін жерлер еді. Ол жерде таудан пайда болған үш су (бұлақ) ағады.

Екінші бөлім. Добун-Баян және хатуны Алан-Қуаның белгілі оғландары.

Добун-Баянның хатуны, шектен тыс сұлу, пәкизат, Алан-Қуа атты еді, ол құрлас (қауымының) қызы еді. Онан екі ұл туды. Бірінің аты Бәлкінут, екіншісінің аты Букунут. Бұл екеуінен (ұрпағынан) екі қауым моғол тайпасы пайда болған. Сол қауымдарды Нирун деп атады. Олардың анасы Алан-Қуа болған еді. Добун-Баян жігіт көзінде өлді, Алан-Қуа онан тұл (жесір) қалды. Добун-Баяннан туған екі ұл екі рулы ел болып бөлініп кетті... Балғұнутам, Бугутай, бұл күндері бұл қауымдар моғол арасында мәлім.

АҢЫЗ ДАСТАН

Ері Добун-Баян дүние салғаннан соң да, Алан-Қуа үш ұл тапты. Ғаламда болып жатқан қарапайым болмыстан небір ғажайып оқиғалардың жаратушы жаратқан иемнің хикметті құдіретінің ісі екенін көреміз. Құдіреті күшті жаратушының мейір-шапағаты түсіп, кейбір пендесін адамзаттан асырып жаратқанына, шексіз кереметтігіне, жақсы да, жаман да таң-тамаша болады. Алла тағаланың адам баласы мен бүкіл дүниедегі тіршілікте болып жатқанның тізгіні бір өзінің қолында екені белгілі, Алланың пендесі солай деп сенеді. Олай болса, Алланың әмірімен солай болған еді. Бәрі де Алланың қолдауымен, оның әмірімен іске асады!

Осы ойымыздың дәлелі ретінде Алан-Қуамен болған таңғажайып оқиғаны айтар едік. Моғолдардың айтуынша, ана құрсағында нұрдан жаратылған... бұл жайдың растығы бізге дейінгі шежірешілердің үлесіне тиеді. Ер адаммен некеде (жыныстық байланыста) болмаған әйел, құдайдың құдіреті мен дүниеге ғажап үш ұл әкеледі.

Ендігі әңгімеміз осылар жайлы болмақ, олардың әкесіз дүниеге келуі, адам нанбас таңғажайып оқиға еді. Сол үш ұлдан тараған тұқым қарақұрым халыққа айналып, ру-ру болып тамыр жайды.

Бірінші бөлім: кіріс сөз [олардың] хал-жайы [және] олардың оғландарының тұқымы ұрпақтары туралы айтылады.

Аңыз етушілердің сөзіне қарағанда: Алан-Қуаның ері Добун - Баян жігіт кезінде қайтыс болды. Одан Алан-Қуа тұл (жесір) қалды. Оның тұқымынан белгілі патшалар мен сұлтандар бақыт жұлдызы қонып, сайып қыран батырлар шығып көптеген жерлерді қаратып, мәлік болып, тақты биледі.

Құдай берген дүниеге ие болып, құдіретке, әскери бейімділікке, батырлыққа және күш пен даңққа, байлыққа әйши - ишрәткә (бақытқа) және көңіл бейғамдығына кенеліп, барлық ісі сәтті болып отырды. Әлем [мемлекеттерінің] патшалары, ұлыс әскер басылары солар еді.

Содан кейінгі бүкіл дүниеде, жер жүзінде патшалық еткендер және әмір берушілердің барлығы да солардың тұқымы еді. Кемде-кем кездесетін ең ірі меруерт садаптың (сәдәфтің) ішінде неше жылдар сақталды және адамдар сол садаптың (сәдәфтің) қайсы екенін білмейді. Суға сүңгіп меруерт іздеушілер барлық дарияларда сол меруертті іздеп және биқиса (есепсіз) сәдәфтер тауып меруерт алды, талай-талай меруерттердің әрбірі өз керегіне жарап жатты, олардың барынан құнды тас еді, саудегерлер ол гаухарларды тізбектеп, мойыншақ (моншақ) жасап, әрбір тайпа адамдарына сатады, алайда, барлығының да іздегені әлгі атақты меруерт еді. Міне, осы сияқты хақ тағала Алан-Қуаның пәк жатырын, таза құрсағын хақ тағала атақты меруертті сақтап өсірген садапқа айналдырды, ол меруерт Шыңғыс хан еді. Бұл шындық ақиқат. Ол таза нұрдан жаратылды, оның руы, тайпасы көп еді. Олардың барлығы Алан-Қуаның тұқымынан шықты.

Бінабарин мұқаддамит

(Алғы сөз)

Алан-Қуа ерінен қалған соң бір қанша уақыт жесір болып жүрді, бір кезде үйінде жалғыз қалғанда, үйінің түндігі ашылып, онан кенеттен бір нұр пайда болып, оның қарнының үстіне түсті, ол бұған таң қалды және одан қорықты, алайда, ол ешкімге білдірмей ақылдылық жасады. Біршама мерзімнен кейін жүкті болды. Бір қанша уақыт өтіп, жүкті болғандығы әшкереленгеннен соң, күйеуінің туыстары, ағалары, інілері жиналып келіп: "Қатун күйеусіз бола тұрып, жасырын күйеу тауып жүкті болғаны қалай?" - деп таңғалысты. Бұған Алан - Қуа [былай деп] жауап берді: "Иә, күйеусіз бала таптым, қалай болмасын сіздердің күмәндарыңыз орынды, сырттай шектенулеріңіз дұрыс. Біреу жөнінде кінә сөз айтылса, істің мән-жайы ашылған соң [кінәланған адамға оның тартқан азабы] сауапқа айналды, алайда, [құран сүресінде .ашылғанындай] "шынында да кісілерге шек келтірудің өзі кінә болып табылады..." Мен қалайша нашар пиғылға түсіп ұят келтіретін іс істеймін? [Мені] осы сөздеріңізбен ұятқа қалдырасыздар, мен жайлы қанша сөйлесеңіздер де сөздеріңіз дұрыс емес. Иә, мен әр күні түнде ұйқымда (түсімде) нұр шашып тұрған көк көзді, яғни сары шырайлы, жирен шашты адамды көремін. Ол – жұмсақ - жұмсақ басып қасыма келеді, онан соң ақырын-ақырын кайтып кетеді. [Оны] өз көзіммен көрдім. [Егер] осындай жағдайға кімде-кім шек келтірсе мен туралы дұрыс ойламаған болады. Менің туатын бұл ұлым өзгелерден ұлы болар және барша халық арасында патша болар және хан болар. Оның заманында барлық тайпалар оған шора, нөкер болар, сонан соң менің жағдайымның осындай болғандығының шындығы шексіз анықталатын болады".

Алан-Қуа осылай мәлім қылды, бұл - Ала-Қуаның өз сөзі. Жамиғат оның рас сөйлегенін түсінді. Онан соң баршасы жиналып ат, қой, сиырдан оған енші бөліп берді. Алан-Қуа бір құрсақтан үш ұл туды. Бірден үшем (үшеуін) туды ма, әлде бірінен соң бірін туды ма, шындығы мәлім емес. Бірақ бір құрсақ ішінде еді, бірінен соң бірін үшем туғаны шындық болса керек.

Әуелі туған үлкен ұлы Буқұн-Қатаки еді. Одан барлық Қатақин қауымының ұрпағы тарайды. Ортаншысының аты - Бусун-Салжы еді. Бүкіл Салджиулер (Салд-жиут) - оның ұрпағы. Кішкентайының аты - Буданжар хан еді, одан ағаштың жемісіндей өте көп қауымдар пайда болды. Шыңғыс ханның сегізінші атасы Буданжар хан еді, яғни Буданжардың ұрпағынан Шыңғыс хан тарайды.

Алан-Қуаның оғландары (ханзадалар) осылар еді, ол заманда пурдан пайда болған себепті жарқырап туған еді.

Буқұн-Қатаки, барша Қатақин үрім - бұтағы оның ұрпағынан.

Бусун-Салжи, барша Салджиуттер үрім-бұтағы оның ұрпағынан.

Буданжар - Шыңғыс ханның үрім-бұтағы оның ұрпағынан тарайды.

Бұл үш ұлының ұрпағын түгелдей Нирун ден атайды, яғни ол кім? Ол таза құрсақ Алан-Қуа еді. Ол қауым Алан-Қуаға барлық жағдайда сенімді нұр еді деп әрқашан көңіл бөлер еді...

ТАРИХ

(Шыңғыс хан туралы)

...Шыңғыс ханнан бұрын жазылды, Нұқ ғалейһыссаламнан бері және ол заманнан соң түріктер әлемі кітапсыз, қауымында тарих жоқ еді. Оғыз заманынан (бастап) тарих бар еді, әрбір кітаптарда баян етілетін. Онан соң қытайдың Алтан ханның (жазба) тарихы бар еді. Және тағы, моғолдың жазба тарихы әлі жоқ еді. Тағы [Бұл заманда патшалыққа отырған] Сұлтан Сайд Ғазан ханның тарихы да жалпы жиынтығында Нұх ғалейһыссаламнан бері Ибтида хижиратқа (хижраның басталуына) дейін бес мың жыл өтті деп қысқаша айтылған және тағы ол моғол "дарликин" деп айтылады. Оғыз заманында болған қауым халықтардың, бұл заманға дейін аттары да мәшһүр және хижрадан (жыл санауы) соң, әуел ибтида и тарихтың (тарихтың басталуының) хижрадан бес жүз қырық тоғызда доңыз жылы, зу-л-қида айында Шыңғыс хан анадан туды. Және тағы тарихтың бес жүз алпыс екісінде атасы Йесуге Баһадүр опат тапты. Шыңғыс хан он үш жасында еді. Шыңғыс хан доңыз жылы туды, түрікше күн есебінде жетпіс екі жыл өмір кешті. Және тағы ай есебінен жетпіс бес жыл өмір кешті. Ай есебінен әр отыз жылда бір жыл тафаут (қосылады) етеді. Барша моғол түрік есебімен есеп қылады. Моғол есеп қылар күн есебінен жетпіс екі жыл өмір кешірді. Және Шыңғыс хан жыл ортасында туды және тағы жыл ортасында опат тапты. Шыңғыс хан жетпіс екі жыл өмір кешірді. Доңыз жылы зу-л-қида айында туды, доңыз жылының ақырында рамазан айының он төртінші күні тарихтың алты жүз жиырма төртінде опат тапты...

Бөлім. Шыңғыс ханның атасы Йесуге Баһадүр моғол қауымы ішінде патша еді. Аға-інісі оған бағынышты әр түрлі көп нөкер халық бар еді. Қайсысын ұрыс қылып күшпен өзіне бағынышты қылған еді. Иесуге Баһадүр өлгеннен соң баршасы тарқады, қауым тайжиутқа қосылды.

Ол заманда Шыңғыс хан он үш жасар еді. Оның үстіне әлі оған патшалық тимеген еді. Шыңғыс ханның анасы олкунут қауымынан еді, аты Ауалун екен. Ол ұлын көп күш жұмсап тәрбиеледі. Шыңғыс ханның атасы [ның] кейбір нөкерлерін маніғ қылды (ажырасып кетуге жол бермеді). Ол заманда Шыңғыс ханға сол жылы - тайжут қауымы, өлзе аға және інілері: журиат, меркіт, татар және басқа қауымдары біріне-бірі захмат (зиян) тигізе бастады. Және бірнеше рет кейбір қауымдар Шыңғыс ханнан ғафыл тауып, бенд (пенде) қылды. Хақ тағала (әрқашанда мүмкіндік бергеніндей) оған құтылуға мүмкіндік берді. Және қаншама саадат (бақыт) және сәулет оған жар болып, әл-қуат тауып, тез заманда тайжиут | қауымымен жауласып олардан үстем болып бірнеше рет қауымды быт-шыт қылды, яғни жоғалды (жоқ қылды). Және кейбір қауымдарды нирун, татар, меркіт баршасын бағындырып, әскер қуаты артық (көбейіп) болып халі нығайды. Мүддет ақырында жиырма жеті жылда мәлім күй халі тамам болды (әбден күшейді). Барша оның ахуалы, онан соң оның халі күшті болды. Сонан бастап оның әр жылы мәлім болды. Вассалам (біті).

Тарихи ахуал және хикаят ол жылдар ішінде кеңінен мәлім. Сондықтан ол екі бөлімнен тұрады.

Бірі - бұл жылдардан ілгері [аты] Шыңғыс хан өз жерінде еді. [ Екіншісі] онан соңғы жылдарда баршасын бағындырып өзіне қаратты.

Таба... Шыңғыс ханның аты шыққанынша [ол] өз жерінде еді, оп бір жыл [бойы]. Он бір жыл - толай жыл, яғни қоян жылы, хижрадан соң бес жүз тоқсан бірде, рабби-ал-еууел айының ақыры |жылдың басталуы] хаукар йыл, яғни сиыр жылы, алты жүз бірде уақты жұмады-әл-ахыр айында [жылдың басталуы] мұндай баяндалады:

Толай йыл, яғни қоян жылы болғай (еді), бес жүз тоқсан бірде басталуы рабиг-әл-әууел айында. Шыңғыс хан бұл жылда қырық бір жасар еді. Керейіттің патшасы Оң ханның ағасы Жакамбу (мен) I Жамукабу] ұрыста және қоңқият қауымы керейітпен бірігіп Талас (та) болды. Оң ханмен бір болып қайшылықтарды көбейттірді. [ Шыңғыс хан] кеңесіп жұрт - жұртында отырып ордаларында мекем жақсы және күлкі - ләззатпен машғұл болды.

Лу (ұлу) жылы болғай-ды, бес жүз тоқсан екіде, басталуы рабиг- ол-оууәл айында еді. Шыңғыс хан бұл жылдарда хал-жағдайдың барлық жағынан қуаттанып, қуаты шарықтың шегіне жетті. Керейіт патшасы Оң хан ұлы патша еді және құрметті еді. Олар [Оң хан] өз аға-інісін өлтіріп, бір-бірін қуып еді. Оң хан бір ағасын қуып жіберді, оның есімі Ирке Қара атты еді. Ол найманның патшасы Инанч ханға барып паналады. Инанч хан да оған әскерден жәрдем беріп Оң ханды қудырды, мемлекетін алып Ирке-Қараға берді. Оң хан одан қашып Қара қытайдың патшасы - Гур ханға барды, онда да тұрақтамады. Жырақтанып ұйғыр уәлаятына келді, бірнеше нөкер жиынтығымен, онда бірнеше рет қанағат қылды (азғана малмен тұруға) және мұндай халде арып-ашып, аш - жалаңаш бишара халмен Шыңғыс ханға келді. Ұлу жылы еді. Қускуй- Маур (Гусоур-Маур) (деген) жерінде келіп қосылды.

Шыңғыс ханның бұған рақымы келіп және малынан, әскерінем оған жәрдем қылды. Ол жаңа патшалыққа ие болды. Мұнан бұрын бір рет тағы Оң ханның ағасы одан қаһарымен мемлекетін алып еді. Және ол әуелі Йесуге Баһадүрға барып паналаған еді. Иесугс Баһадүр оның ағасының мемлекетін алып бұған беріп еді. Ол уақытта бір-бірімен дос болып еді. Бұл жолы [наубат] және тағы келді.

Моғай жыл, яғни жылан жылы, бес жүз тоқсан үште басталды. Шыңғыс хан күзде бұл жылы меркіт қауымының патшасы Тоқбай - бекпен соғыс қылды, [және] оны жеңді. Сондай-ақ барша [малын] оның шауып алып еді, бәрін Оң ханға берді. Ол онымен өте бай болды.

Мөрин жыл, яғни жылқы жылы болғай, бес жүз тоқсан төртке аки раби алахир айында басталды. Шыңғыс хан бұл жылы өз [мекенінде] еді. Неге екені белгісіз, Оң хан онымен [Шыңғыс хан] кеңеспей, меркіт қауымын шапты, Тоқбай бектің хатун [ын] алып талан-тараж етіп келді. Тоқбай бектің бір ағасының ұлын қауымы мен өз жеріне қылып алып келді.

Қойын жыл, яғни қой жылы болғай, бес жүз тоқсан бесте басталады. Шыңғыс хан бұл жыл ішінде Оң ханмен бірге аттанып найманның патшасы Таян ханның ағасы Бұйруқ ханды барып шапты, оның жері "Қызыл бас" деп аталатын. Оның қауымын басты. Олар қашып Қемжиут уәлаятына барды. Олардың қарауылы Бидай Тоқлуқ атты еді, жолда қарауылдап қалып еді. Ол қарауыл Шыңғыс ханнан қашты, тауға шықты, атының ерімен бірге жығылды. Ерін аты бауырына алды. Өзін ұстап алды. Сол қыста Көксау пырақ Бұйруқ ханның ереуілі [жолбасшы] еді. Олар онан, бұлар бұл жақтан намаз бамдатынан соң соғыс қылды, кешке дейін. Оң хан өз жұртында от жақты, өзі қашты. Шыңғысханнан Оң хан жуда [ажыралды] болды, Көксау пырақпен Бұйрұқ хан Оң ханның соңына түсті. Және кейбір әскерін түсірді, ойрандады. Оң хан және қайтара Шыңғыс ханнан жәрдем тіледі. Шыңғыс хан төрт ұлы бегін жәрдем үшін жіберді. Жәрдем қылған әскерімен [қанша сұраса, сонша] жіберді. Олар барып Бұйрұқ ханды алды, әр нәрсе олардан алып еді. Оң ханнан қолына түсіргендерін және қайтадан қолдарына түсірді [оны] алып Оң ханның адамдарына берді.

Бечин (мешін), яғни бузина жылы, бес жүз тоқсан алтыда басталды, рабиг әл-ахыр айында. Шыңғыс хан бұл жылы жазында Сариқаһарда Оң ханмен кеңесті. Ұрыс жарағын қамдастырып Гайжиутке, олар мен өзге қауымдар да бірге еді, олар жаққа .аттанды. Оларды басып алды. Олардың ру бастықтарын қауыммен бағындырып, ел қылып алып келді.

Онан соң қауымдар: қатакин, салжиут, дурбан, татар және басқалар да қосылды. Шыңғыс хан мен Оң ханға қастық етті. Олардың халінен жасус [жансыз] бұларға хабар берді және тосаттан екеуі одақтасып ол жамағаттың үстіне барып, оларды басты және оларды күйретті. Кейбір ел ұлықтары Оң хан хақында жиман кеңес қылып еді, оларды жаман қылды және Шыңғыс хан он қыс Оң ханнан ажыраған еді. Және кейбір қауымдар Тайжиут және татар және басқалар тағы қосылып Талап-Наурқасда ұрыс қылды. Және Шыңғыс хан оларды қуды және тағы мал - тірлігін талан-тараж етіп олжалады.

Тақиқу жыл, яғни тауық жылы болғай, бес жүз тоқсан жеті де басталды, жумады әл-әууал айында. Шыңғыс хан бұл жылдары қауым икрас, курлас, дурбан, татар, қатакин, салжиут -бұлар Гам - суы бойына жиылғанын білді. Хаджират (Хажират) қауымы Саму- ко-сеченді Гурхан деп атады. Олармен ұрысқалы аттанды. Және Жетіқорған деген жерде еді. Самука-сеченді жеңіп, ол жерде қауым қоңырат жайлаған-ды, ол жерді басып алды.

Ноқай жыл, яғни ит жылы бес жүз тоқсан сегізде басталды, жумади әл-әууал айында, Шыңғыс хан сол жылы ұрысуға қауым Длчы татар және Шаған татарға аттанды және шарт қылдырды, барша әскеріне бір іске жетпегенше олжаға, канибетке машғұл болмаңыз деп [айтты]. Ағасы Дарбатай - отшы Қолай (Құбылай) ханның ұлы Алтай, Нәкун тайшының ұлы Құшар [Шыңғыс хан] сөздеріне [бас ұрмай] бұзып, олжа алды. Шыңғыс хан оларға бұйырды. Қайтарып алыңыз, олардан олжасын деп. Бұл себептен көңілдері бұзылды. Оң хан жаққа өтті, қақтығыстар басталды.

Сол жылдың күзінде Шыңғыс хан Оң ханнан хабар алды. Найман патшасының ағасы Бұйрұқ хан мен өзге қауымдар да онымен бір болған - мыс. Барлық әскерімен екеуі ұрысқалы аттанды. Ол екеуі бір-бірімен ұрыспады, жарасып қытай үстіне барды. Ол жерді "Утку-Ба-ғул" деп атаған-ды. Өте бекем сыдды (дуал, қорған) бар еді, оның арасында Моғолстан тұрар еді (Қытай мен Моғолстан арасында). Ол заманда Шыңғыс хан Оң ханның ұлы Сангунның қызын өз ұлы Жошыға сұрады. Жошының қызын Сангун өз ұлына сұрап еді. Сол себепті өзара сөз болып, бір-бірімен араларында дұшпандық пайда болды. Оң ханның улы жасырын Бамука - сеченмен Шыңғыс ханға қастық етудің жайын ақылдасты. Оң хан оларға қарсылық етпеді.

Қақай жылы, яғни доңыз жылы бес жүз тоқсан тоғызда басталып жұмадан әл-әууал айында, Шыңғыс хан сол жылдың Шыңғыс ханның бұған рақымы келіп және малынан, әскерінен оған жәрдем қылды. Ол жаңа патшалыққа ие болды. Мұнан бұрын бір рет тағы Оң ханның ағасы одан қаһарымен мемлекетін алым еді. Және ол әуелі Йесуге Баһадүрға барып паналаған еді. Иесугс Баһадүр оның ағасының мемлекетін алып бұған беріп еді. Ол уақытта бір-бірімен дос болып еді. Бұл жолы [наубат] және тағы келді.

Моғай жыл, яғни жылан жылы, бес жүз тоқсан үште басталды. Шыңғыс хан күзде бұл жылы меркіт қауымының патшасы Тоқбай - бекпен соғыс қылды, [және] оны жеңді. Сондай-ақ барша [малын] оның шауып алып еді, бәрін Оң ханға берді. Ол онымен өте бай болды.

Мөрин жыл, яғни жылқы жылы болғай, бес жүз тоқсан төртке аки раби алахир айында басталды. Шыңғыс хан бұл жылы өз [мекенінде] еді. Неге екені белгісіз, Оң хан онымен [Шыңғыс хан] кеңеспей, меркіт қауымын шапты, Тоқбай бектің хатун [ын] алып талан-тараж етіп келді. Тоқбай бектің бір ағасының ұлын қауымы мен өз жеріне қылып алып келді.

Қойын жыл, яғни қой жылы болғай, бес жүз тоқсан бесте басталады. Шыңғыс хан бұл жыл ішінде Оң ханмен бірге аттанып найманның патшасы Таян ханның ағасы Бұйруқ ханды барып шапты, оның жері "Қызыл бас" деп аталатын. Оның қауымын басты. Олар қашып Қемжиут уәлаятына барды. Олардың қарауылы Бидай Тоқлуқ атты еді, жолда қарауылдап қалып еді. Ол қарауыл Шыңғыс ханнан қашты, тауға шықты, атының ерімен бірге жығылды. Ерін аты бауырына алды. Өзін ұстап алды. Сол қыста Көксау пырақ Бұйруқ ханның ереуілі [жолбасшы] еді. Олар онан, бұлар бұл жақтан намаз бамдатынан соң соғыс қылды, кешке дейін. Оң хан өз жұртында от жақты, өзі қашты. Шыңғысханнан Оң хан жуда [ажыралды] болды, Көксау пырақпен Бұйруқ хан Оң ханның соңына түсті. Және кейбір әскерін түсірді, ойрандады. Оң хан және қайтара Шыңғыс ханнан жәрдем тіледі. Шыңғыс хан төрт ұлы бегін жәрдем үшін жіберді. Жәрдем қылған әскерімен [қанша сұраса, сонша] жіберді. Олар барып Бұйруқ ханды алды, әр нәрсе олардан алып еді. Оң ханнан қолына түсіргендерін және қайтадан қолдарына түсірді [оны] алып Оң ханның адамдарына берді.

Бечин (мешін), яғни бузина жылы, бес жүз тоқсан алтыда басталды, рабиг әл-ахыр айында. Шыңғыс хан бұл жылы жазында Сариқаһарда Оң ханмен кеңесті. Ұрыс жарағын қамдастырып ийжиутке, олар мен өзге қауымдар да бірге еді, олар жаққа аттанды. Оларды басып алды. Олардың ру бастықтарын қауыммен - бағындырып, ел қылып алып келді.

Онан соң қауымдар: қатакин, салжиут, дурбан, татар және басқалар да қосылды. Шыңғыс хан мен Оң ханға қастық етті. Олардың халінен жасус [жансыз] бұларға хабар берді және ии аттан екеуі одақтасып ол жамағаттың үстіне барып, оларды басты және оларды күйретті. Кейбір ел ұлықтары Оң хан хақында жаман кеңес қылып еді, оларды жаман қылды және Шыңғыс хан ол қыс Оң ханнан ажыраған еді. Және кейбір қауымдар Тайжиут және татар және басқалар тағы қосылып Талап-Наурқасда ұрыс қылды. Және Шыңғыс хан оларды қуды және тағы мал - тірлігін талан-тараж етіп олжалады.

Тақиқу жыл, яғни тауық жылы болғай, бес жүз тоқсан жеті де басталды, жумады ол-оууал айында. Шыңғыс хан бұл жылдары клуым икрас, курлас, дурбан, татар, қатакин, салжиут -бұлар Гам - Суы бойына жиылғанын білді. Хаджират (Хажират) қауымы Самукә-сеченді Гурхан деп атады. Олармен ұрысқалы аттанды. Және Жетіқорған деген жерде еді. Самука-сеченді жеңіп, ол жерде қауым қоңырат жайлаған-ды, ол жерді басып алды.

Ноқай жыл, яғни ит жылы бес жүз тоқсан сегізде басталды, «умади әл-әууал айында, Шыңғыс хан сол жылы ұрысуға қауым Алчы татар және Шаған татарға аттанды және шарт қылдырды, барша әскеріне бір іске жетпегенше олжаға, канибетке машғул болмаңыз деп [айтты]. Ағасы Дарбатай - отшы Қолай (Құбылай) ханның ұлы Алтай, Нәкун тайшының ұлы Құшар [Шыңғыс хан] сөздеріне [бас ұрмай] бұзып, олжа алды. Шыңғыс хан оларға бұйырды. Қайтарып алыңыз, олардан олжасын деп. Бұл себептен көңілдері бұзылды. Оң хан жаққа өтті, қақтығыстар басталды.

Сол жылдың күзінде Шыңғыс хан Оң ханнан хабар алды. Найман патшасының ағасы Бұйруқ хан мен өзге қауымдар да онымен бір болған - мыс. Барлық әскерімен екеуі ұрысқалы аттанды. Ол екеуі бір-бірімен ұрыспады, жарасып қытай үстіне барды. Ол жерді "Угку-Ба-ғул" деп атаған-ды. Өте бекем сыдды (дуал, қорған) бар еді, оның арасында Моғолстан тұрар еді (Қытай мен Моғолстан арасында). Ол заманда Шыңғыс хан Оң ханның ұлы Сангунның қызын өз ұлы Жошыға сұрады. Жошының қызын Сангун өз ұлына сұрап еді. Сол себепті өзара сөз болып, бір-бірімен араларында дұшпандық пайда болды. Оң ханның ұлы жасырын Бамука - сеченмен Шыңғыс ханға қастық етудің жайын ақылдасты. Оң хан оларға қарсылық етпеді.

Қақай жылы, яғни доңыз жылы бес жүз тоқсан тоғызда басталып жұмадан әл-әууал айында, Шыңғыс хан сол жылдың жазында өз ордасында еді. Оң хан ұлы Сангун үшін айла мен қыз сұрата жіберді. Мүңлик-Ичиге... оның соңынан Оң хан мен ұлы Сангун бір болып, әскер тартып нақ Шыңғыс ханның үстіне барады. Олардан жансыз хабар берді. Бұлар да әскер тартты. Шыңғыс хан онан қашып, Балжиунға қарай барды. Ол жерде бұлақтары кем еді, бірнеше күн онда балшықты су ішті, онан соң өзге жерге барды. Ол жерден Оң ханға және Сангунга, оның ұлықтарынан елші жіберді, бұрынғы уақытта бір-біріне жақсылық қылғаны туралы өкпе сөзін білдіріп жарасайық деп [оған] айтып жіберді. Олар жараспады. Оң ханның кейбір ұлдары өзге жандарға сеніп, жаман кеңес қылды. Олар ажырасты. Олардың кейбірі Шыңғыс ханға келіп қосылды. Ол уақытта Шыңғыс ханның інісі Жошы Қасар Шыңғыс ханнан ажыраған-ды. Оның үйін, тірлігін, малын Оң хан шауып алды. Онан соң ол аш-жалаңаш Шыңғыс ханға келді. Онан соң Жошы Қасар өз тілінен Оң ханға елші жіберді: "Мен ағама қосылдым, онан еш жамандық таппадым, егер атам [Оң хан] менің үйімді маған қайтып берсе еді, онымен ел болар едім"? Мұндай сөзбен Оң ханды қапы қалдырды. Екеуі әскер тартып Оң ханды басты. Ол қыста "Каһра Табан" деген жерде еді. Сонда қыстады, үйіне түсті. Онан ілгері таижиут қауымы және тағы өзге моғол қауымдарын бағындырып өз тағына пәрмен (күш) келтіріп еді. Сондай-ақ моғол ұлықтары, өз аға-інісі және басқа да Оң ханмен бірге еді. Оларды бағындырып, өзіне көшірді. Бұл уақытта олардың патшасы Оң хан еді. Оң хан патшалығы ежелден бері бар еді. Шыңғыс хан ол жерде Оң ханды өлтірді. Тақ және мемлекетің мал-мүлкін, әскерін өзіне қаратты. Сол жылы оның атын Шыңғыс хан атады. Және мағынасы "Шыңғыстың" былай еді, яғни "Гур хан" (Гөөр хан) - патшалардың патшасы) демек еді, яғни патша күшті, құрметті [деген сөз]. Ол ұлы патша деген болады. Сол мемлекеттің әулеті бойынша ұлы патшаны "Гур хан" деп айтатын-ды. Бір уақытта моғол қауымы Нируннан және кейбір иеліктерден қосылған болатын және Жамуке-сеченді Гур хан деп атады. Оған бұл ат жараспады, мүбарак болмады, бұл мағынадан (ғараптан) моғол тілімен Шыңғыс хан атады. Онан бұрын атасы Иесуге-Баһадүр қойған аты Тэмуджин еді.

Доңыз жылы атасы [өліп] қалды, доңыз жылы патша болды және сол доңыз жылы опат болды.

Құлкана (кулучин) жылы, яғни тышқан жылы, алты жүзде басталды, жұмади әл-ахир айында. Онгуттың патшасы Алакүш тегін еді. Шыңғыс хан бұл жылдың жазында оған хабар жіберді. Найманның патшасы Таян ханға жәрдем қылмауын айтты. Аға және інісін жиып Шыңғыс хан ұрыс қылуға Таян ханның үстіне аттанды. Таян ханмен бірге меркіттің Токба бегі катакин, салжиут - көне өзге қауымдар онымен бірге еді. Бәрін Шыңғыс хан қашырды. Таян ханды ол ұрыста өлтірді.

Хаукар жылы, яғни сиыр жылы, алты жүз бірде басталды жұмади әл-ахир айында, Шыңғыс хан бұл жылдары соғысуға Қашин уәлаятына барды. Оны Танғұт деп атайтын. Оның үлкен қаласы (шаһары) бар еді және Лик қаласы және Лици-Лауш шаһары бар еді, оларды алды. Танғұт уәлаятын шауып, өте көп тұтқын келтірді.

Бөлім. Шыңғыс деп аталғанда ол Шыңғыс өз жерінде еді. Жиырма бір жыл еді және бір жыл толық емес қосқанда жиырма екі жыл еді.

Басталуы бұл мерзімнің барыс жылы еді, алты жүз екі де басталды раджабта (ережеп) және ахыр (онда) доңыз жылы, алты жүз жиырма төртте Шыңғыс хан опат [болды].

Барыс жылы, алты жүз екіде, басталды ражаб айында. Шыңғыс хан бұл жылы елу екіде еді. Оның уақытында найманның патшасы Таян хан және барлық өзге патшалар онымен [Таян] бірге еді, Шыңғыс хан олардың баршасын ұрысып қашырды, баршасының патшаларын өлтірді, олардың отандары, жұрттары бар еді, оған барды. Таян ханның тоғыз шашақты ақ туы бар, оны тігуге [өзінде] бұйырды. Үлкен құрылтай шақырды. Мүңлие-Ичигенің ұлы Көкәчу Тәб-Тәңірі атты Карим нафс (көріпкел) кісі еді. Оның дуасы кереметті қылушы еді. Бұрын бірнеше рет [Шыңғыс ханға] айтып еді: "Алла тағала жер жүзіндегі патшалықты саған бергей" деп. Ол күн [де] келді. Дуасы кереметтігін көрсетті, айтты: "патшалар еді бұл ықылымда әрбірін Гурхан [Гөөр хан] деп айтатын еді, олар сенің қолыңда мақхур (басыбайлы, бағынышты) болды. Сенің атың бұл мағынадан Шыңғыс аталды, яғни патша болды. Алла тағала бұйырып тұр, сенің атың Шыңғыс хан болғай. Шыңғыс хан демектің мағынасы патшалардың патшасы демек болады. Моғол тілімен және Көкәчу Тәб-Тәңірі сондай ат қойды. Барша ұлықтар ол мағынаны қабылдады, баршасы бұл атты бекітті. Және бұл кезде оның қуаты, күші қай жағынан болса да толық болды, және жаһанда патша болды. Онан соң сол жылы-ақ Бұйруқ ханға соғысқа аттанды. Ол да қонып (түнеп) отырған еді, кенеттен басып кіріп, өлтірді, оның мемлекетін алды.

Толай жылы, яғни қоян жылы болғай, алты жүз үште, ражаб айында басталды. Шыңғыс хан бұл жылы, себебі оның елін уәлаят Қашинді бағындырып еді және [олардың] жаңадан көтерілісі болды, ол уәлаятқа соғысқа аттанды және ол барлық уәлаятты бағындырды.

Және де сол жылы-ақ қырғызға өзіне бағынуды сұрап елші жіберді. Олар ел болды [бұған бағынды]. Оның ол елшілері сұңқарлар, бөлектер (сыйлықтар) келтірді. Олар бұларды елшілерден жіберді.

Лу жылы, яғни ұлу болғай, алты жүз төртте ражаб айында басталды. Шыңғыс хан бұл жылдың жазында өз жұртында еді, қысында меркіттің патшасы Тоқба бекке аттанды. Таян ханның ұлы Күшлік Тоқба бекпен бірге еді. Екі әскер қақтығысты. Тоқба бек сол қақтығыста өлді, ағасының ұлы қашып ұйғыр уәлаятына барды. Күшлік қашып Түркістанның әкімі қара қытай Гурханға барды.

Муғай жылы, яғни жылан жылы болған, алты жүз бесте, шағбан айында басталды, Шыңғыс хан бұл жылы Иди-Құт, ұйғырдың патшасына талап етіп (бағынуға) елшілер жіберді. Ол да өзі [бұған дейін] ел болайық деп елші жіберіп еді. Тоқба бектің ағасының ұлы ханға хабар берді.

Мөрин жылы, яғни жылқы жылы болғай, алты жүз алтыда, басталды Шабан айында, Шыңғыс хан бұл жылдарда жазғытұрым үйінде еді, күздігүні тағы қайта соғыс қылмаққа Танғұт уәлаятына аттанды. Ол уәлаяттың патшасы - Шидурғу атты еді, қызын бұған берді. Қойын жылы, яғни қой жылы болғай, алты жүз жетіде, шабан айында басталды.

Шыңғыс хан жаз уағында Келурен деген жерде еді. Қаралұқтың [патшасы] Арыстан хан, ұйғырдың [патшасы] Иди - Құт екеуі сол жерде Шыңғыс ханға құлдыққа келді. Улдтамашы [хұзырына келді] қылды. Қоңырат қауымы Тоқужар ноянды екі мың атты [адам] мен қарауыл қойды. Күздігүні әскер мен қытайға барды, және көп шаһарларды алды.

Бечин жылы, яғни мешін, алты жүз сегізде, басталды рамазан айында.

Шыңғыс хан бұл жылдары әрбір ұлына әскер бөліп берді, өзі қалалар тұрғызып, қытай уәлаятына жорық жасап, көптеген уәлаяттарды алды.

Тақиқу жылы, яғни тауық жылы, алты жүз тоғызында уақты рамазан (ораза) айында. Шыңғыс хан бұл жылдары шекарадағы қала Джунг-ду, Тахтге, Қытайға жетті. Патшасы Алтан хан ұлықтарымен кеңес қылды, мұнымен ұрысайық па, жоқ па, әлде жарасайық па деп. Жарасуды қалап, елші жіберді, ел болайық деп оч қызын Гунжу хатунды Шыңғыс ханға берді. Ақырында Алтан хам Нам-Кин қаласына кетті. Қытайдың күн шығыс жағындағы Қара Мұрынның жағасымен кетті. Шыңғыс ханның әскері Джунг Ду қаласын алды, Алтан ханның онда мал мен қазынасы көп еді, бәрін әкелді. Ол уәлаятта көп ұлықтары ел болды.

Ноқай жылы, яғни ит жылы, алты жүз онда яки шаууал айында.

Шыңғыс ханның бұл жылдары елі Қытай уәлаятында еді, ұлдарың ұлықтарымен ол уәлаят төңірегіндегі халықты бағындырумен әуре еді.

Қақай жылы, яғни доңыз жылы, алты жүз он бірде, яки шаууал айы.

Шыңғыс хан бұл жылдары да Қытай уәлаятында еді.

Самүқә Баһадүрды әскерімен кейбір уәлаяттарды алуға жіберді және Толун-Чербиді Чаган-Балғасунға жіберді. Ол жақта көп уәлаяттарды алды.

Кулкана жылы, яғни тышқан жылы, алты жүз он екі, яки шаууал айында.

Шыңғыс хан бұл жылдары жалайыр Мұқалы-Гойонды (Гөйәнді) әскерінің сол қанатымен жіберді, әуелі ол қалаларды алған еді, олар көтеріліс жасады, оны тағы бағындырды.

Хауқар жылы, яғни сиыр жылы, алты жүз он үш, уақыты чұлқыда айы.

Шыңғыс хан бұл жылдары Қытай уәлаятынан өзінің негізгі жұртына қайтты. Сүбудай -Баһадүрді ұрысуға меркіт қауымына жіберді. Ол әскерінің арбасын Темірден жасатты, яғни темір қаудалақ (дөңгелек) жолда, тасты жерде арба сынбасын деп. Екі мың кісі мен Тоқучар Баһадүрді бақарауыл (бақылау) қылды және олармен бірге жіберді. Олар барды. Қуду Тоқта бекиннің ағасы еді. Меркіт әскерімен бірге еді. Онда бұлар бәрін алды. Бурағұл моян, Дүрбай ноян екеуін Тұмат қауымына жіберді. Әуелі ел болып еді, соңынан тағы көтеріліс жасаған себепті оларды барып басты. Бурағұл ноян осы ұрыста өлді. Шыңғыс хан кейін оның қалған ақлығына (немересі) көп сұйурғал қылды. Қалғанын жарылқады.

Барыс жылы, алты жүз он төртте, уақты Зұлқида айында. Шыңғыс хан бұл жылдары Мұқалы-Гойоңды барлық сол қанаттағы әскерімен және кейбір қытай әскері ел болып келіп еді, онымен мұнша әскермен қытай елінің уәлаяттарын бағындырып еді. Баршасын Мұқалы-Гойонға берді. "Гойонг" деген мағына қытайша "ұлы бек" дегені әрі "ұлы патша" дегені. Жошыны қытай уәлаятына жіберді, себебі қырғыз уәлаятында көтеріліс болып еді, қайта бағындырды.

Толай жылы (тұлы йыл), яғни қоян жылы, алты жүз он бесте. Шыңғыс хан бұл жылдары өз ордасына келіп ұлы жиналыс ашты, ұлы құрылтай қылды. Яғни ұлы кеңес жүргізді. Әскер - жарағын анықтап Тәжік уәлаятына ниет етіп аттанды.

Лy (ұлу) жылы алты жүз он алты, уақыты [зұл ахир] зұлхиджа айы.

Шыңғыс хан бұл жылдары уәлаят Тәжікте еді. Ардыш [Ердіш] суын жайлады, атын, жануарын семіртті. Күз келгенде ол жерден қозғалды.

Ол уәлаяттардың қарамағында қалалар бар еді. Жолай бәрін жаулап ала берді. Бәрі Отырарға келді. Жошы, Шағатай, Үгедей бұларды ол жерден Түркістан шекарасындағы шаһарларды алуға жібереді, өзі Толуймен бірге Бұхараға барды.

Муғай жылы, яғни жылан жылы, алты жүз он жеті, уақыты зұлхиджа (зұл ахир айы).

Шыңғыс хан бұл жылдары Бұхараға келіп, оны алды және осы жылы-ақ оның төңірегіндегі қалаларды алды және Самарқанды алды. Ұлдары Отырарды алып атасы алдына келді. Жошы Яңыкент, Барчынкент - оларды алып келді. Жебе ноян мен Сүбүдай баһадүрді Сұлтан Мұхаммед Хорезм шаһының соңынан қудыра жіберді, сонау Хорасан мен Иракқа жеткенше. Жошы, Шағатай мен Үгедейді Хорезмге жіберді, ал өзі Термезге барды. Жейхуннан өтті. Толуй хан әскер алдында уәлаяттарды жаулап алуға барды, сонау Хорасанға дейін алды. Ол қысқа қарай көп уәлаяттарды бағындырды. Шыңғыс хан өзі Жейхунды кешіп, Балхыны алды, онан соң Талиқанға келді.

Мөрин жылы, яғни жылқы жылы, алты жүз он тоғыз, уақыты мұхаррам айы.

Шыңғыс хан жазда бұл жылы Талиқан уәлаятымен айналысты, Толуй хан барлық қалалар, уәлаяттар Хорасан шекарасындағыны бәрін алды. Шыңғыс хан елші жіберді. Күн өте ыстық болды, қайтсын деп. Олар қайтты. Жолда неше бір уәлаяттар бар еді, баршасын тонай келді, тағы қала Хератты (Герат) алды, қатты тонауға ұшыратты.

Бұл уақытта Шыңғыс хан Талиқанды ойрандады. Ол жерде Толуй қызметке келді, Шағатай, Үгедей, олар да келді.

Жошы өз ұлысына қайтып кетті. Және сол жылы хабар келді, Сұлтан Жалаладдин Ғазнинда Синд дариясында Құтуқу ноянмен ұрыс қылып жатыр, Құтуқудан күші басым деген.

Шыңғыс хан естіген соң тез арада аттанды, тебіренді. Сұлтан Жалаладдин Синд дариясын кешіп, қашып кетті. Артынан Бала ноянды қудыра жіберді.





Қойын жылы, яғни қой жылы, алты жүз жиырма, уақыты мұхаррам айы.

Шыңғыс хан баһадүр бұл жылы Синд суы бойында еді. Үгедей ханды Ғазнаға жіберді, оны өте аяусыз ойрандады. Ауа қатты ыстық болған себепті оған келсін деп хабар жіберді. Олар қастарына, ата қызметіне қайтып келді. Ол жерде жазды жайлады, сахарада, Жалайыр Бала ноянды Хиндистан уәлаятына жіберді, ол жақтағы барлық уәлаяттарды алды.

Бенин жылы, яғни маймыл (мешін), алты жүз жиырма бір, уақыты мұхаррам айы. Шыңғыс хан бұл жылы жолда қыстады, жазда жетті [өз еліне].

Тақиқу жылы, яғни тауық жылы, алты жүз жиырма екі, уақыты сафар айы. Шыңғыс хан бұл жылдың жазында өз жұртына келіп түсті. Тәжік уәлаятына аттанғанына жетінші жыл еді. Жетінші жылдың жазында бәрін бағындырып келді, тағы сол жылдың күзінде уәлаят Таңғұтқа аттанды, бұрын неше рет ел болып еді және қайта көтеріліс болды. Сол жылы қыста барып, Даршакай атты үлкен атақты қала бар еді, соны алды. Оның патшасы -Шидургу атты. Оның Тарқай атты [орталық қаласы] бар еді, оны да алды.

Ноқай жыл, яғни ит жылы, алты жүз жиырма төрт, уақыты сафар айы.

Шыңғыс хан бұл жылдың жазында, Онқұт-Талқан-Құқұқ деген жерде еді. Тосаттан ажал жуық келді, өз халін біліп, өз оғландары Үгедей, Толуйды талап қылды. Үгедей ханды жеке бөліп, өз орныма "менен соң сен бол" деді. Оларды уәлаяттарына, мүлік, ұлыс және үйіне қайтарды. Өзі жалғыз әскерімен уәлаят Биқиасқа (Нангяс) барды. Ол жерге жетті. Онда уәлаят Танкут, Джурдже тұрған еді. Джурдже патшаға елшілер жіберді. Меруерттен шашылған табақтардың бәрін Шыңғыс ханға ұсынды. Онан соң Таңғұт патшасы ел болды, жарасуды тіледі, бір ай мұрсат сұрады, бір ай ішінде лайықты сыйлықтар да даярламақшы, онан соң шығып келді. Шыңғыс хан жүзінен қайғы [ауру] белгісін білді.

Қақай жыл, яғни доңыз жылы, алты жүз жиырма төртте, басталуы сапар айында.

Шыңғыс хан бұл жыл ішінде жетпіс үш жаста еді. Уәлаят Таңғутта опат тапты. Мұнан ілгері, ол уақытта оғландарына өсиет қылып еді, онда айтып еді: "Мен өлсем уақиғаны білдірмеңіз. Ұлықтар және әскер, халқы баршасы сабыр қылсын, Таңғұт халқы шығып келсе, баршасын қылышпен өлтіріңіз, тұрған сандықты алып өз уәлаятыңызға жүз бұрыңыз, жолда кім және не жолықса да өлтіріңіз, өйткені хабар жан-жаққа таралмасын" -деп. Бұл өсиетті орындады. Доңыз жылы, рамазан айының он төртінші күн, тарихтың алты жүз жиырма төртінде, өз ордасына келтірді, уақиғаны жария қылды және оның төрт ұлы ордасы қатты аза тұтты. Өз жерінде бұрын уақытта қорық бузирг қылуды дайындап еді, ол жерге қойылды. "Күллі нәрсе халақ болады табиғатынан басқа, оның өмірімен, сіздер оған ораласыздар" ("Құран" XXVIII 88 - Н.М.).

ҰРҰС ХАН ТУРАЛЫ ДАСТАН

Әуелде бұл туралы айтылған еді. Шыңғыс хан ұландарына әскер бөліп берді. Әрбіріне 4 мың дайын әскер берді. Әуел баста Жошыға 4 мың әскер беріп еді. Ол Еділ бойында дүниеден өтті, ал оның барлық әскері екінші ұлы Батуға қалды. Бұл Батуды Сайн хан деп атайтын. Ол Сайн хан бүкіл солтүстіктегі [және батыстағы] елдерді: Ібір-Сібірді, Бұлғарды, Башқұртты, орыс және черкесті неміс құралын [поляк королі С. Ө.].

Қырым, Дешті-Қыпшақты Темір қақпаға дейін [биледі] мұның өмірінде еді. Өзі Еділ бойында қаза тапты. Одан соң көптеген жағдайлардан кейін Бату ұлысы Тоқтағу ханға қалды. Тоқтағу сол заманда Ноқаймен соқтығысып тұрды. Ақырында [ол] Ноқайдан басым түсті. Он жеті адамымен қалған Ноқай башқұрттарға қарай қашты. Өзі жаралы еді, жолда оны орыстар ұстап алды. "Мен Ноқаймын" деп ол орыстарға айтты. Оры оны тұтқындап Тоқтағуға алып келе жатқанда, жолда Ноқай ол Еділ бойында Тоқтағу бірнеше жылдар бойы патшалық қылды,. Одан соң Тоқтағу [да] өлді. Оның [ұрпағынан] ешкім қалмады.

Бачқыр Тоқбұға бегі [тұсында] ұлы әмірбек болды. Кейін Хорезм бегі болды. Мұса мен Ямғұршы бір анадан туған еді. Одан соң Ямғұршының ұлы Ағыш бек болды. Ұлысты сол биледі. Одан соң Хасан бек болды, алайда ұлысты Алшағыр мырза биледі. Хасан бектен соң Мұсабектің ұлы Шейдақ бек болды. Одан соң ұлысты Шейх Мамай биледі, бірақ өзі бек болмады. Одан соң Мұса бектің ұлы Юсуф бек болды. Одан соң Мұса бектің ұлы Исмаил бек болды. Одан соң бектік дәреже - Исмаил ұрпағынан осы заманға дейін таймады, бірақ өзгелері осынау мәртебеден айырылды.

Әуелі ұлысты сол [Бачқыр] биледі. Қият Исатай мен, Чин Иут - Алатай Иран жеріне барып Тағрылшы ұлы Өзбекті алып келіп хандыққа отырғызды. Бачқыр Тоқбұғаны өлтірді. Өзбек хан неше жылдар Еділ бойында патшалық қылды. Оның ұлы Жәнібек хан болып Өзбек ханның орнына отырды. Неше жылдар бойы ол да патшалық құрды. Екеуінің патшалық қылғаны елу жылға жетті. Жәнібек опат болған соң әрқайсысы әр тарапқа тарады. Жәнібек ханның уәлаятын Фетка Ноуақырат келіп бұзды. Сол аласапыран уақытта Ұрұс хан өз әскерімен Алатауға кетті. Сол заманда Жәнібек ханнан соң қият Исатай ұлы Шарқатлы (Чиракутлы) барлық ұлысты биледі. Шарқатлыны Ұрұс хаөлтірді. Ұрұс ханды барлығы аға тұтып, оны патшалыққа отырғызды. Одан соң Ұрұс хан Алатау төңірегіне қоныс тепті. Ол жер өте үлкен және биік тау еді және онда жақсы жайылымдар, сулар мен бұлақтар да көп болған. Ол таудан шексіз сулар пайда болған. Шаһар Талашқары сол жерде болған. Отырар, Сайрам шаһарлары шегіне жақын жатқан. Шу, Талас, Ыстықкөл, Теклік уәлаяттары болған. Халқы өте көп, іргелі, мықты, даңқты және батыр болған. Ұрыс хан неше жылдар бойы осы елде патшалық қылды. Ақыр аяғында солтүстік жақта Қыштам деген жерде дүние салды. Оның ұлы белгілі Құйыршақ сұлтан еді. Әкесінен соң ұлысты сол биледі. Ол заманда Қашғар уәлаятымен алакөздікте еді. Бұл Құйыршақ сұлтанды атасынан соң патша етіп таққа отырғызды. Сондықтан ол Құйыршақ хан атанды. Оның ұлы Барақ сұлтан еді. Атасынан соң ол патша болды. Барлық ұлыстарды өзіне бағындырды. Құйыршақ ханнан соң оны хан көтеріп Барақ хан деп атады. Оның өзі алып тұлғалы, ірі, нағыз ер, батыр еді. Тез арада әр тараптағы ұлыстарды өзіне бағындырды. Ақыр аяғында Еділ төңірегінде, Жайық бойында, Сарайшық қаласына жақын жердегі Қас Наурыз өңірінде опат болды. Оның ұлы Кіші Жәнібек хан деп атанған. Осы Жәнібек хан атасының ұлысын өзі биледі. Оның балалары көп еді... Оның жұртқа анық белгілі батыр, ер жүрек ұлдарының аттары төмендегіше келтіріледі. Алайда солардың ішіндегі ерекше атақтылары төмендегідей: Қасым хан, Қамбар сұлтан - бұл екеуінің анасы бір еді. Үсек хан, Жәдік хан - бұл екеуінің анасы бір еді. Бауыш, Бұйдаш -бұл екеуінің анасы бір еді. Қожаш хан - бұл анадан жалғыз еді.

ТОҚТАМЫС ХАН ТУРАЛЫ ДАСТАН

Бұл Тоқтамыс хан Еділ өзенінде болған, Тойхожа ұланның ұлы еді. Оның хиқаялары әрқашан мәлім әрі белгілі. Құтлықия ұлы Едіге Күшік оның шорасы еді. Бір уақытта, онан көңілі қалып, Едіге Күшікке қаһар қылып өлтірмекші болды. Онан азат болып, бірнеше жыл өткен соң Темір бектің әскерін бастап келіп, Тоқтамыс ханды қашырды. Темір бектің сұстынан Тоқтамыс хан солтүстікке қарай қашты, Аш-жалаңаш жүрді. Соңынан қарауыл салды. Етим (Ятым) Баһадүрді, онан соң Тубал Баһадүрді салды, онан соң Арғын Қарақожаны салды. Өзгелері бірнеше нөкерлерімен (демалуға) жатты. Едіге күшік ұлы Нураддин қосымша әскер ертіп, қарауылды ғапыл қалдырып, әуелі Етим Баһадүрді өлтірді, онан бәрін ғапыл қалдырып өлтірді, хан нөкерлері ғапыл еді, оларды да опат қылды. Барлық жан-жануар өліп, өзінің иесіне оралады.

Бұлар Тоқтамыс ханның аттары мәлім, белгілі оғландары. Аттары былай жіктеледі. Әуелі Жалаладдин сұлтан, екінші Күшік сұлтан, үшінші Жафарберді сұлтан, төртінші Кәлімберді сұлтан, бесінші Қадірберді хан, Жәнике атты қызы еді. Оны Едіге би алды.

Едіге Күшік Жәникені алғанда Қадірберді үш жасар еді, Жәнике Едіге биден өтініп алып қалып, оны бір түнде біреумен қашырып Қырымға жіберді. Кейін, он бір жыл өткенде Қадірберді хан Қырым әскерімен келіп, Еділ дариясынан кешіп өтіп, Едіге бимен соғыс қылды. Сол ұрыста Едіге биді өлтірді. Қырым әскерінің үлкен, ұлы әмірлері: "Бұл жылдың жазында жайлауда болып, атымызды семіртейік, ұрысқа дейін күш-қуат жинайық. Еділ қатқан кезде қыста қайтайық", - деседі. Ол сөзді жаратпай Қадірберді хан айтыпты: [Сол кездегі] түркі өлеңінде (былай айтылады) төрттік:

"Еділ тоңса кім кешпес,

Едіге өлсе кім бармас!

Еділ тоңбас бұрын,

Едіге өлмес бұрын", - деді.

Осындай серт берген Қадірберді Еділден өтіп қатты соғыстар қылды. Едіге би жаралы болды. Қадірберді хан да жарақат алды. Екі жақ әскері бірін-бірі аямай кескіледі. Ичкили ұлы Хасан Едіге бидің ақта атын (ереуіл атын) ұстап тұр еді. [Сол] Қадірберді ханға "Едіге мұнда жатыр" деп хабар берді. Ол жетіп келіп оны өлтіреді. Қадірберді хан да сол жарақаттан кейін бірнеше күннен соң опат болды.

ТЕМІР ҚҰТЛЫ ХАН ТЕМІРБЕК ОҒЛАН ҰЛЫ ДАСТАНЫ

Еділ бойындағы қожалық (мемлекет) Қажы Тарханда еді. Оның хикаялары өз дастанында әр жерде кездеседі. Бірақ Едіге бимен бірі хан, бірі би еді. Қанша уақытқа дейін өте көп ұрпағы бөлініп өмір сүрді. Темір Құтлы ханның ұлы Тахит (Темір) оның ұлы - Ахмед хан. Дегенмен Ахмед ханның үш хатунынан тоғыз ұлы (бар) еді. Мынандай: Сұлтан Хұсаин мырзаның қарындасы Бегі. Бегімнен туған оғландар, аттары мыналар: Мұртаза хан, Едіге сұлтан, Хұсаин хан, Дәулет сұлтан және тағы бұл бегімнің оғландары - Шейх Ахмед хан, Қожан сұлтан, Жанай сұлтан және тағы Уйшун бегімнің оғландары: Сайд Махмұд хан, Сайд Ахмед хан, Баһадүр сұлтан. Ұлы Мұхаммед ханның ұлы Мұхаммед тек [Махмұдек] хан Қазан уәлаятына келген. Оның ұлы ЬІбраһим хан, оның ұлы - Мұхаммед Амин хан, Қазан уәлаятына Абдуллатиф хан, Гауһаршам ханым. Бірақ кіші Мұхаммед ханның оғландары мыналар: Махмұд хан, Ахмед хан; Йакуб сұлтан, Бақтыбар Сұлтан, Темір Құтлы ханның ұрпағы тамам болды.

ҚАЖЫ КЕРЕЙ ХАН ДАСТАНЫ

Қажы Керей хан Долук Қияс Оғланұлы Даулет Қожа Оғланұлы, Тастемір Оғланұлы, Темір Қожа Оғланұлы, Құтлу Қожа Оғланұлы, Қара Құуйас Құбажақ Оғланұлы.

Қажы Керей ханның ағасы - Жанкерей Сұлтанды қоңырат Хайдар билер өлтіргеннен соң, Қажы Керей Сұлтан кішкене екен, қашып жүріп Чағырған байға жалға кіріп жүргенде билер өз араларында бір-бірімен жараса алмай Қажы Керей Сұлтанды іздеп тауып хан жасады. 956 санада [жылда] жұмада әл ахир айында Сұлтан елінде, Сұлтан Әли ұлы Қолшора басты: Ұймас елінің Балташ бай - он кісі: Исинак елінің - Учток Утак бай - Құл Әли бай он кісі, Шыжық елінің Ямғұршы мен Қызылқұрт - он кісі Жабшы елінің Жан шора би - он кісі. Өнте елімен Нұрма елінің қолұрусадағы Әліке - он кісі, Шезхваде елінің Кулуш мырза - он кісі, тағы бір он Ақ чора, төрт үйлі Қебек Черемыш Мұхаммед би елі Такулли - он кісі. Ескі жұрттан Йадгар бай, Қасым Сайд бай - он кісі, Қара дәулет елінің Қонақ ұста - он кісі, Хайрлы елінің бахшында Хафиз - он кісі, Қара Айшаның Тушанағы -он кісі, Темірші елінің ұста ұлы - Ноғай - он кісі, бұл кісілер Қажы Керей ханды патшалыққа алып келіп хан етті. Томам.

ЕДІГЕ БИ ДАСТАНЫ

Шежіре. Әуелгі бабасы Әмір әл - Момын Әбу Бәкір ол - Садық Рази Алланың төрт ұлы бар еді. Екеуінен кішісі - ұлысы, оның аты Мұхаммед атты еді. Шамда патша еді. Оның ұлы Сұлтан Каиб атты еді, ол да Шамда патша болды, оның ұлы Сұлтан Хамид еді, ол Сарсарда болды. Оның ұлы Сұлтан Халид еді, ол да Сарсарда патша болды, оның ұлы Сұлтан Қайдар, ол да Сарсарда патша болды. Оның ұлы Сұлтан Маулид еді, ол да Сарсарда патша болды. Оның ұлы Әбу-л-фана еді, ол Антақияда патша болды. Оның ұлы Сұлтан Сәлім еді, ол да Антақияда патша болды. Оның ұлы Сұлтан Садық еді, ол да Антақияда патша болды, оның ұлы Сұлтан Әбу- л-хақ еді, ол Мадаинда патша болды. Оның ұлы Сұлтан (Осман еді), ол да Мадаинда патша болды. Оның ұлы Жалаладдин еді, ол Кастантинеде [Константинополь] патша болды. Оның екі ұлы бар еді, бірінің аты -Адхам және бірінің аты Баба Туклас еді. Баба Туклас Қағбада патша болды. Баба Тукластың белгілі үш ұлы бар еді. Бірінің аты Аббас, Қағбаның оң жағында, бірінің аты Абдрахман Қожа еді. Ол да Қағбада жатыр. Үшінші ұлының есімі Тырма атты еді. Бұл Тырма (Терме) Еділ-Жайықта (Хасил) қаза болды. Оның ұлы Карачи атты еді. Ол да Еділ-Жайықта қаза болды. Оның ұлы Ислам Кия, ол да Еділ-Жайықта қаза болды.

Оның ұлы Құтлу Қия, Құмкентте қаза болды. Оның ұлы Едіге би (Алла оған рахим етсін). Құтлу Қияны Урус хан шаһид қылды. Және Баба Тукластың төрт ұлы бар еді. Бірі Қағбада патша болды, және бірі Қағбаның жанында жатыр, және бірі Үргеніште жатыр, бірі Қырымда-Өч-Утлуқта жатыр. Баба Тукластың бір хикаяда мәлім ұлы бар еді, бірінің аты Аббас Қағбаның оң жағында жатыр, бірінің аты Абдар-Рахман-Ходжа, ол да Қағбада жатыр. Және бірінің аты Тырма [қала] еді, ол Еділ-Жайықта қаза болды.

Пайғамбар Салиғулла-ғалайһыссаламның қабірлерінен - Сайд Нақибқа әуез [дауыс] беріпті. Екінші - Алем Мұртаза - Сайда үшінші Әзиз Кереметке - Баба Тукластың аттасы еді. Өзбек хан мұсылман болғанда Ұзақ-Чораны Қааба-Шәріпке жіберіпті. Онда бұл үш ерді алып келіп мұсылман болыпты. Және жоғары мәртебелі Алла сауаб берсін.

Бірақ Едіге би Тоқтамыс ханның ұлысын өзі биледі. Оның хикаялары өзге дастанда әр жерде, кітаптарда белгілі болады. Ол да Еділ бойын жайлады, оның ұрпағы осы күнге дейін өсімді ұрпақ болып өтті, көп мезгілден соң бұл заманда онан өте көп ел пайда болды. Бұл Едіге би алпыс үш жасында опат болды. Қадірберді ханның ұрысында жарадар болды. Оны Барын - Сарай шәйіт қылды. Енді Едіге бидің оғландарын былай тәртіппен жіктейміз.

Нұр-ад-дин мырза, Қасым мырза, Сайд-Али мырза, жас кезінде опат болған екеуінің аттары мәлім емес. Бұл бесеуінің анасы бір еді. Омар Қожаның қызы, Бақтылы хатуннан туған еді.

Сайд-Али мырза да жасында өлді. Көкуат [Кейкуат] - бұл Күбардина-либтің хатунынан туып еді. Ол Нұр-ад-Динге тете еді. Мансұр би - бұл Құйыршақ ханның қызы Сұйду ханымнан туған еді. Қази, Наурыз - бұл екеуінің анасы қоңырат қауымының қызы еді, аты мәлім емес.

Едіге биден соң Мансұр би болды. Ол атасының шаңырағында болды. Ол уақытта Едіге би тірі уағында Нұр-ад-Дин мырза іш ауыруы болып отыз жеті жасында опат болды. Мансұр би атасы ұлысын өзі биледі және ақырында оны Барақ хан өлтірді. Онан соң Қази, Наурыз Барақ ханмен соғыс қылды. Барақ хан соғыста өлді. Ол ұлыста Мансұр бидің орнына Қази би болды.

Ол опат болғаннан соң Нұр-ад-Дин мырзаның ұлдары Афас, Уақас, Хоразми бар еді. Нұр-ад-Дин мырзаның ұлы Афас би болды. Атасының інісі Қази би ұлысын ол биледі. Онан соң Уақас би болды. Неше уақытқа дейін ол ұлысты сол биледі. Қырық тоғыз жасында Уақас би опат болды.

Уақастың ұлдары Мұса, Ямғурчи (Жаңбырша) еді. Атасынан соң Мұса би болды. Ол ұлысты өзі биледі. Ямғурчи ағасының көзі тірісінде өзі би болды. Онан соң Хоразми би болды. Мұса, Ямғурчимен бір анадан туған еді. Онан соң Ямғурчидің ұлы Ағыш би болды. Сол ұлысты ол биледі. Онан соң Хасан би болды. Бірақ ұлысын Алшағыр [Тағир] мырза биледі. Хасан биден соң Мұса бидің ұлы Шидақ (Шайдақ) би болды. Онан соң Шеих Мамай мырза ұлысты биледі. Бірақ өзі би болмады. Онан соң Юсуф би болды, Мұса бидің ұлы еді. Онан соң Мұса би ұлы Исмаил би болды. Содан соң билік бұл заманға дейін Исмаилдың ұрпағынан таймады. Бірақ өзгелері мәртебеден түсті.

ҚАЖЫ МҰХАММЕД ХАН БЕККОНДЫ [ҚОНДУР] ҰЛАН ҰЛЫ ДАСТАНЫ

Ол уақытта Қадір берді хан Едіге бимен соғыс қылды. Жайықтан шыққан Елек суы еді. Онан жоғары үш бөрте [жылға] шығады. Ол үш бөртенің орта бөртесінде Қадірберді ханмен Едіге би қатты соғыс қылды. Ол уақытта Қажы Мұхаммед оғлан еді. Бір уәлаяттан бір уәлаятқа еркін өтіп барар еді өзі йулак [жас], Баһадүр, ұзын бойлы, бір бет [сынлығ] еді, оқтары ұзын еді. Оған Едіге биге хабар беріп, оны өз алдына шақыртты. Қайдан келіп, қайда барасың деді. Ол айтты Мен Курал [король] уәлаятына барамын деді. Онда Едіге айтты сен бұл ұрыста менімен бол Тәңірі ісімді оңдаса, мен сені хан етейін деді. Ол қабыл қылды. Ол жолы Қажы Мұхаммед оғланды әскерге бастық қылды. Көп ұрысты. Қадірберді ханды ол алтын садағымен кесе атты. Содан кейін бір көшеде жығылды. Оны Некас Алтын Баһадүр барып өлтірді. Негізінде Өзбекия арасында кең тараған хикаяда былай айтылады. Едіге би де опат болды. Мансұр би болды, Қажы Мұхамед оғланды Мансұр би хан көтерді. Бірі хан, бірі би болып жүрер еді. Хикаяда белгілі, Өзбекия арасында Мансұр биді Барақ хан өлтірді. Онан соң бір күні Қажы Мұхаммед ханды да Барак хан өлтірді. Және тағы Қажы Мұхаммед ханның ұлы Мұхаммед тек [өзі] хан еді. Оның ұлы Қулуқ хан еді. Оның ұлы Айбақ [Ибақ] хан еді. Оның ұлы Мұртаза хан еді, оның ұлы Жан Керей Сұлтан, Ахмед Керей Сұлтан, Көшім хан еді. Қажы Мұхаммед хан ұрпағы тамам болды, аттары мәшһүр болғандары осылар.

БУЛХАИР ХАН ТУЛУШЫҚ ҰЛАН ҰЛЫ ДАСТАНЫ

Бұлхаир хан Ташкент, Түркістан уәлаятында патша еді. Оның қабірі Сығанақ қаласында. Оның ұлы Шах Бутақ Сұлтан еді. Бұлхаир хан Нұр-ад-Дин мырзаның ұлы Уақас бимен шексіз көп достығы бар еді. Олар туралы "бір кесенің бір жағынан бірі әселді ішер еді, екіншісі екінші жағынан ішер еді" дейтін. Араларында көп достығы бар еді. Бір уақыт бірі хан, бірі би болып жүрген еді.

Және тағы Шах Бутақ сұлтанның ұлы Шейбақ хан болды. Оның ұлы Тимур. Оның ұлы Көкбөрі. Оның ұлы Көшім, Сүйіншік [Сүйінбек] еді.

Абид хан [Абдуллаһ хан] да Бұлхаир ханның ұрпағынан еді. Оның ұлы Бошан хан еді [Бұрхан]. Жәнібек Сұлтан да Бұлхаир ханның ұрпағынан еді. Оның ұлы Ескендір хан, оның ұлы Абдуллаһ хан еді. Көшім ханның ұлы Абд әл-Латиф хан, оның ұлы Зулнун [Зауалнун] Сұлтан, Сұлтан Сеид хан, Жомарт хан, Сұлтан Махмұд Сұлтан еді. Сүйіншік ханның ұлы Барақ хан, оның ұлы Дәруіш хан, Баба хан, Хоразми шах Сұлтан. Бұлхаир ханның аттары белгілі оғландары осылар, қаламда жазылды. Оның ұрпағы тамам болды.

ЖӘДІГЕР (ЯДГАР) ХАН АРАБ ОҒЛАН ҰЛЫ ДАСТАНЫ

Ибн Араб ұлы Жәдігер (Ядгар) оғлан еді. Мұса Ямғурчи хандардың асылы [тегі] туралы сөз Өзбекиа арасында былай болуы керек. Аби ханның дастаны бұл заманда да келтіріледі. Ол Айбақ [Ибақ] ханға, Ақ бегімді [биемді] берді. Ол жолдың араларында бұл күнге дейін, Қажы Мұхаммед ханнан бері. Едіге бидің ұрпағымен құда. Олардың достығы арақатынасы әр уақытта бар. Екінші Бұлхаир хан ұрпағымен де достығы бар. Мұса бидің қызы Афан бегімді Сүйіншік ханға берді. Бәрінен де үлкені Уақас би қызы Дәулет Сұлтан бегімді тақ үстіндегі Ахмед ханға берді. Ақырында араларында күдік болып, Ахмед ханды Ямғурчи өлтірді. Ол кезде Ядгар хан еді. Мұсаны Хорезми уәлаятына аттанғанда Ядгар хан Мұсаны әскер басы етті. Содан Хорезми жұртын алды.

Ядгар ханның ұлы Бұреке [Бұрақы] Сұлтан еді. Бұреке ұлыс: Аблақ, Иманақ еді. Аблақ ұлы Жолбарыс хан, оның ұлы Сұлтан Ғазы, Омар Разы еді. Аблақтың бір ұлы Есанқұл хан еді. Иманақтың ұлдары Бұ жұға хан, Суфнян (Саған) хан, Қал хан, Ағатай хан еді. Суфиян (Саған) хан ұлы: Иусун хан, Жүніс Сұлтан, Барлуан Кули Сұлтан, Бұжға ханның ұлдары: Даут [Руст] сұлтан, Еш Сұлтан.

Адуанаш [Дуаныш] ханның ұлы: Тин Мұхаммед хан, Махмұд Сұлтан Әли сұлтан.

Ядгар ханның ұрпағы тамам болды. Мәлім, Мәшһұр еді, неше уақытқа дейін өсіп-өнді.

ОРАЗ-МҰХАММЕД ХАН ДАСТАНЫ

Ораз - Мұхаммед Ондан Сұлтан ұлы, Шығай хан ұлы, Жәдік хан ұлы, Жәнібек хан ұлы, Барақ хан ұлы, Құйыршақ хан ұлы Ұрұс хан ұлы туралы дастан.

Ораз - Мұхаммед ханның барлық ата-бабалары, туыстарымен бір дастанда жазылды. Өйткені Ұрұс ханнан Жәнібек ханға дейін төртінші буын еді. Ол жайлы да бұрын айтылып өткен еді.

Жәнібек ханның оғландарын (ұлдарын) бұл заман тағы еске түсіреміз. Оның ұлдарынан немерелеріне дейін тарқалып, көп ұрпақ өсіп-өнді. Бірақ олардың әрбірі бір ұрық [әулет] болып, өз уәлаяттарында патшалық құрып билеп өтті. Сондықтан атақ-даңқы осы заманға дейін белгілі мәшһүр болды.

Ең алдымен айтылатыны Қасым хан Жаған бегімнен [бәйбішеден] туған еді. Біраз жылдар бойы атасы басқарған ұлысында патшалық құрды және өз тұсында әр тараптағы уәлаяттарды бағындырды. Оның хикаясы әр жерде айтылады, сондықтан мәлім, мәшһүр болды. Ақырында Сарайшықта дүние салды. Бұл күндері оның қабірі Сарайшықта жатыр. Оның ұлы Хақназар хан Ханық Сұлтан - ханымнан туған еді. Оның да атағы мен абыройы туралы көп айтылады. Алайда, Хақназар хан өз араларында болған қақтығыстарда қаза болған. Бұл күндері оның ұлдарынан патшалық тайды.

Қамбар сұлтан әрқашанда Қасым ханмен бірге болды, оның әскерлерінің бас қолбасшысы болды. Оның ұрпақтарының ешқайсысы патшалық құрмады.

Үсек хан. Оның ұлы Болат сұлтан еді. Оларға да патшалық тимеді. Ақыр аяғында Болат сұлтан өз ұлдарымен ноғай соғысында (ұрысында) шаһит болды.

Жәдік хан. Қасым хан заманында белгілі еді. Шағым мырзамен соғысып, Жыланды төбеде бір ұлымен бірге шаһит болды. Оның қабірі Үргеніштегі Бақырған атада жатыр. Сонда жерленген еді. Жәдік ханның көптеген әйелдері мен күңдері болды, оның балалары да көп еді. Оның аса әйгілі даңқты ұлдары: Тоғұм хан, Бөкей сұлтан, Шығай хан, Мәлік сұлтан. Соңғы екеуінің шешесі Абайқан бегім еді. Тоғұм хан, оның ұлдары "тоғыз сары" деп аталды. Мәлік сұлтанның баласы Башыбек сұлтан тоғыз сарымен бірге Жағат уәлаятының шекарасында шаһит болды, (сол ұрыста) әйгілі әрі даңқты отыз жеті сұлтан шәйіт болды...

Алайда, Бөкей сұлтаннан ұрпақ болмады. Ал Бауыш - Бұйдаштық баласы Әдік сұлтан еді, оның ұлы Бұйдаш хан болатын. Әдік сұлтан балаларын Бес ұл [Беш оғұл] деп атайды. Бұйдаш хан Барақ ұлы Дәруіш ханмен соғыста өлді. Сонда Бұйдаш ханмен бірге түгелдей Бес ұл ұрпақтары 24 сұлтан қаза болды.

Бес ұлға патшалық тимеді, алайда бірнеше ұлдары уәлаяттарда кіші (келте) хан болды, бірақ аты шығып, әйгілі болғаны жоқ.

Бұрындық хан. Оның ұрпақтары мәртебеден түсіп қалды.

Ахмед хан, Өзбекияда Ахмат хан деп атайтын еді, ол да біраз уақыт хан болды. Шейдақ бекпен болған шайқаста шаһит болды. Орақ мырза шаһит қылды.

Таһир хан болды. Біраз күн хандықты биледі, онша ұзақ патшалықты билемеді.

Шығай ханның хикаясы әрқашан оның батырлығымен мәлім, мәшһүр болды. Ақырында ол да дүниеден өтті. Бұл күнде оның қабірі Күміскентте, Әли - Атаның қасына жерленген болатын. Шығай ханның әйелдері көп еді, олар белгілі үш қара шаңырақтан (ордадан) тұратын. Олардан туған ұлдар мыналар: Сейтқұл сұлтан, Ондан сұлтан, олар Алтын ханым Байм бегім атты бәйбішеден туған еді. Төкей хан, Есім сұлтан, Сұлтан Сабыр бек ханым. Бұл үшеуінің анасы Жағат қызы Яхшым бегім еді. Әли сұлтан, Сұлұм сұлтан, Ибрагим сұлтан, Шаһим сұлтан - бұлардың анасы Бұрұндық ханның қызы Дадам ханымнан туған еді.

Онда сұлтан туралы хикаялар көп жерде кездеседі. Ол ер жүрек батыр, садақ атудың да керемет мергені еді. Әрқашан сыртқы жауларға қарсы күресте көп ерлік көрсетті. Шығай хан тұсында әскерлердің бас қолбасшысы болды. Ол туралы тарихта көптен белгілі. Ақырында қалмақтармен шайқаста 30 жасқа келген жігіт шағында шаһит болды. Оның қабірі Қожа Ахмет Иасауи рахмет Алла алейһидің пінахінда (қасында) жерленді.

Оның әйелдері мен күңдері өте көп еді. Ол көп уәлаяттарды бағындырып өзіне каратты. Оның әйгілі, үлкен екі ордасында туған балалары мыналар: Алтын ханым - Үсек ханның баласы Болат Сұлтанның қызы еді. Одан ислам падишахы һәм сұлтаны Ораз - Мұхаммед хан туды, Тәтті ханым туды.

Чүйім ханым - Бұрұндық ханның баласы Кемсін сұлтанның қызы еді. Одан Көжек сұлтан туған еді. Ол ислам патшасы Тәуекел ханның әскер басшысы болып түр. Ол сол уәлаятта әлі күнге дейін өмір сүріп жатыр.

Ораз - Мұхаммед хан сегіз жасында өзінің атасы Шығай ханнан айырылды. Оның үстіне он үш жасында өз әкесі Ондан сұлтан шаһит болды. Одан соң және бір қанша уақыт таршылық көріп Сейдақ бидің алдында кіріптарлық шекті.

Он алты жасында бүкіл христиан падишахы Борис Федоровича қызмет істеуге дайын болды.

Содан осы күнге дейін патша Борис Федорович ханның қызметін атқарып келеді. Патша ағзам өз қызметшісін жарылқағаны тарихтағы мыңыншы (1000) доңыз жылының ақырында еді. Хамал* бұрчқа келгенде тышқан жылы еді. Рамазан Әлмағзұм айында он бесінші күні, бүкіл орыс патшасы Борис Федорович үкім жарлығымен оңды - солында қарашылар құрметті бектерді отырғызып, көше-көше, орам-орам мылтық андаздармен маңғазданып және саясатпен қол қусырып, бас иіп игі жақсылар тұрды. Осындай салтанатпен Ораз - Мұхаммед хан Ондан сұлтан ұлын аса құрметтеп, көрініске алып, бұл жерде патша хазіреті алтын таққа отырып, Ұлы сұлтан хазірет бабасына жанаса отырып Ораз - Мұхаммед ханға мүбәрәк қылып құтты болсын айтты.

Патша хазіреттері бас иіп сый-құрмет көрсетті. Кермен шаһарын сұйырғал (енші) қылып берді. Бірнеше күн патша хазіреттері жанында тік тұрып қызмет етті. Кермен шаһарының бектері, мырзалары, қара халқы - екі жүз кісі онда [Мәскеуде] әзір еді. Патша хазіреттері рұқсат берді. Ораз - Мұхаммед ханға арнайы алпауыт тілмаш қосып шаууал айында, бейсенбі күні Кермен шаһарына тәзім қылды... (жөнелтті). Керманның (ұлықтары) жасы үлкендері де хан хазіреттері құлдығында еді.

Бір апта ішінде, шаууал айының жиырма төртінші күні тарихтың мыңыншы жылы, бейсенбі күні мемлекеттік барлық салтанатпен Керман шаһарына келіп түсті. Бірнеше күн өзіне қарасты халқымен сән-салтанатпен сауық құрып, той-думан жасады, мүбәрәк (құтты) зульхиджа айына дейін. Онан соң тарихта мыңыншы тышқан жылы мүбәрәк (құтты) зульхиджа айының оныншы Бейсенбі күні Ораз - Мұхаммед хан Ондан сұлтан ұлы хан көтеріліп таққа отырғызылды. Үлкен кіші, барша орыс, татарлар онда әзір еді. Тамаша үшін шектен тыс үлкен жиын болды. Шейх Әли ханның салдырған тас мешіті ішінде молдалар, данышпан хафиздар, билер, бектер, мырзалар барлық (жұрт) ислам еді. Осынау жамағаттар мешіт ішінде бас қосып, одақтасып, мүбәрәк алтын сандалды (тақты) келтірді, оны мешіт ішіне құрды, онда Патша Борис Федоровичтің жарлығымен сол кезде алпауыттар (боярлар) да әзір еді. Ескі жұрттың жәдігері Бөлек Сайд хұтба оқиды. Төрт кісі төрт жақтан хазіреті ханды алтын сандалдық үстіне көтерді. Жиырма (сегіз) жасында Ораз - Мұхаммед хазіреті хандыққа отырды. Алла дәрежесін ғұмырлық етсін.

Тақтың суреті мынандай:



Оң қол,

МайменеЖалайыр

Қадырғали бек,

Саманай бек





Хан тағы, яғни

Ораз – Мұхаммед

Орны



Сол қол, Майсара

Арғын Шаш бек Қыпшақ



Барлық үлкен-кіші, акбар молда және құдайға қараған барлық ислам жамағаты хазіреттері түгел қатысып, дұға қылды. Одан кейін қарашылары, аталық (тар) емелдешлері (елдестері) хазіретінің үстіне нисарлар қылды (шашу шашты). Барлық қатысушылар хан хазіреттеріне құрметпен бас иді. Неше күнге дейін ол ай өткенше күндіз-түні мейрамдап, ол заманда үлкен тойлар жасады. Бал мен ішімдікті есепсіз берді. Жылқы мен қой, сиыр көп сойылды. Өте көп адам жиналды. Әрқайсысына өздеріне лайықты орын даярланды. Молла мен хафиздерге, жетімдерге, тұл мен бейшараларға, кедейлерге, құлдарға қайыр-садақа берді. Пенделерді (түрмедегі) тұтқыннан босатып алып, азаттық берді.

Осы қайыр-садақалармен жақсылықтар Алла тағала жолына арналды.

[Ораз - Мұхаммед] патша Борис Федоровичтің тілегін тіледі, әрқашан ертелі-кеш бір кесе май ішсе де оны есінен шығармады. Және тағы өзі Алла тағала құлдығына әзір еді. Пайғамбарлардың ұлысы Мұхаммед Мұстафа - Алла тағала оған нұрын төксін - рухына әрдайым дұға оқып жалбарынышпен мінәжат етер еді. Алланың қалаулысы. Адам атадан пайғамбарлар бастаушысына дейін, оның үрім бұтағы, замандас жолбасшы ізгілер (машайықтар), әулиелер өткен - бәрінен әрқашан да дұға және жалбарынышпен жәрдем сұрар еді. Үйсіз, ғаріп және кемтарларға рахим - мейірімділік жасар еді. Оң қолымен шариғатпен іс жүргізсе, сол қолымен ұры - қарақшы жамандарды патша Борис Федорович үкім - жарлығымен, жаза қамшысымен аяусыз жазалар еді. Сол себептен Керман шаһары, Борис Федорович хан мемлекетінде тыныштық (амандық) болды. Сол себептен күннен-күнге ислам патшасы Насират-дин Әбу-л Фатих - Ораз-Мұхаммед хан баянды дәулетпен жыл асып, жүз жасап, мәңгілік дәулет оған серік болсын. Инша Алла тағала амин, я раббел - ғаламин...

Бұл тарихтың жазылуына (жазылуына себепші болған) жоғары мәртебелі Ораз -Мұхаммед ханның ата-анасынан бері құлдық қыла келген жалайыр тарақ тамғалы еді. Парсы тіліндегі Шыңғыснаме кітабынан түрік тіліне аударды, ал кейінгі замандары болғандарды өзі естіп-білгені бойынша Алла тағала жәрдем беріп, теріп жазды. Патша Борис Федоровичтің мәңгі әділдігі, ақтығын және тағы жоғары мәртебелі Ораз -Мұхаммед ханды жоғары мәртебелі патшаның құрметпен хандыққа отырғызғанын баяндау үшін жазылды.

Хазірет Нұх ғалейһыссаламнан Оғызға дейін, Оғыздан хижратқа дейін, хижраттан Шыңғысқа дейін, Шыңғыстан бұ заманға дейін неше түрлі патшалар, хандар етіп еді, барлығы баяндалды.

Қадырғали бек Қосым бек ұлы, Темшіқ (Темчік) Баһадүр ұлы, Аижшы Баһадүр ұлы, Адам-шейқ мырза ағасы Қараш бек ұлы, Құбай ұлы, Қамбар мырза ұлы, Айтөле бек ұлы, Итбаға ұлы. Шыңғыс хан заманында Сартақ ноян болған. Оның ұлы Жалайыр Саба еді. Оның ұрпағы Жалайыр Тебре бек. Оның ұрпағы Айтөле бек еді. Ол белгілі мәлім -мәшһүр болған адам. Ұрұс ханның ұрпағында ұлы әмір болған. Ұрұс ханның оңы (маймене) мен солы (майсара) мынадай. Бұл жерде еске алынғаны, яғни маймене - оң қолы, майсара - сол қол.

МАЙМЕНЕ ЖӘНЕ МАЙСАРА

Қатаған қауымы болды, екі сан еді. Майсара - Алаш мыңы болды, ол үш сан еді. Қатаған қауымының өз араларында осы заманға дейін үлкендері белгілі. Ал Алаш мыңы арасында үлкені тарақ тамғалы жалайыр болады. Шыңғыс хан заманынан бері бір мәртебеден (ұлықтық) Тебре бекке тиді. Одан Шайх - Софы бекке тиді, одан Итбаға бекке тиді, одан Қараш бекке тиді. Алаш мықының ағасы болып келген осылар еді. Олар Өзбекия арасында да мәлім - мәшһүр.

Тарихтың 150 жылы аяқталды.

Қадырғали би бин Қосым ұлы тарихтың мыңда он бірінде қоян жылы мүбарак махаррам айының соңында, сенбі күні бұл тарихты тәмам қылды.

Жалайыр Қадырғали. Шежірелер жинағы.

Алматы: Қазақстан, 1997.17-61; 112-126-66.

2.5. ЖАЛАЙЫР ҚАДЫРҒАЛИДІҢ ФИЛОСОФИЯСЫ

Әбдімәлік НЫСАНБАЕВ,

Серік НҰРМҰРАТОВ

Тарихи дамудың ғасырлар бойы қалыптасқан заңдылығы бойынша қазақ жерінде тәуелсіз, дербес мемлекет орнағанына да 10 жыл болды. Осы тарихи кезеңде көптеген істер атқарылып, зерттеулер жүргізілді. Әрине, тарихи үрдісті зерттеуде оған дейін еш нәрсе істелмеді деу қиянат болар. Көптеген аса құнды еңбектер бұрынғы тарихи кезеңдерде де жарыққа шығып отырған Өйткені, адамзаттың Ақиқатқа, жаңа білімге деген ұмтылысы саяси құрылымдардың шектеуінен де күштірек болатын. Дегенмен мемлекетіміз демократиялық, тәуелсіз ел болған сайын зерттеуші ғалымдардың көкжиегі кеңейіп, шындықты тереңірек айтуға мүмкіндіктері кеңейе түсетіні белгілі. Міне, осындай терең, жан - жақты зерттеуді қажет ететін сала - халқымыздың көне тарихындағы рухани байлықты толық игеру болып табылады. Сондай игілікті істерді атқарудың қолайлы кезеңі қазіргі заманға сәйкес келіп отыр. Тек ғылыми сараптаудағы ғылыми әдістік, нақтылық, объективтілік, шыншылдық қана алға қойған мақсатымызға жеткізетініне күмән келтірмейміз. "Ұлттық отансүйгіштік" ұранын желеу етіп ғылыми шындықтан, дәлелдіктен ауытқуға да болмайды. Ол тарихқа жасалған қиянат болар еді.

Ал, енді Қадырғали Жалайыр сияқты тарихи тұлғаның тұтас келбетін анықтау, оның шығармаларына жан-жақты талдау жасау қазіргі гуманитарлық ғылымның міндеттерінің бірі. Әрине, бұл бағытта осы уақытқа дейін еңбек еткен беделді зерттеушілер де болғаны белгілі. Ортағасырлық түркі елдері тарихы, мәдениеті мен философиясы соңғы кезеңде жүйелі талдаудан өтуде. Оған әр түрлі әдіснама мен әдістемелер қолданылуда. Мәселен, салыстырмалы (компаративистік) талдау, герменевтикалық зерттеу, нақты - тарихи қарастыру және т.б. тәсілдер, зерттеулерде кеңінен жүргізілуде. Бұл қуантарлық жағдай.

Философия институтында 1991 жылы қазақ философиясы бөлімі ашылды. Бұл бөлімді ашудағы мақсатымыз Кеңес Одағы кезеңінде жеткілікті түрде зерттеу нысаны болмаған тарихи тұлғаларды, олардың дүниетанымын философиялық сараптаудан өткізу. Міне соның арқасында сонау IX ғасырдан XVIII ғасырға дейінгі қазақ даласында өмір сүрген ойшылдарды, тарихи - философиялық проблемаларды талдаудан өткізіп, үш кітап жарыққа шығардық. Бұл зерттеу жұмысы осы күнге дейінгі қазақ философиясы тарихын қамтиды.

Әрине бұл "Қазақ даласының ойшылдары" атты циклдан еліміздің тарихындағы барлық ойшылдарды қамти алмағаны да белгілі. Солардың ішінде Қадырғали би Жалайыр да бар. Дегенмен Қорқыт Ата, Қожа Ахмет Йасауи, Махмұд Қашғари, Жүсіп Баласағұн, әл -Фараби, Асанқайғы, Қазтуған, Ахмет Йүгінеки және т.б. ойшылдардың дүниетанымын жан-жақты қарастыруда үлкен еңбектер сіңірілді. Бұл зерттеулер әрі қарай жалғасын табады деген үміттеміз.

Жалпы қазақ жеріндегі ойшылдардың шыққан тегі туралы этностық тұрғыдан таластар әлі күнге дейін көрініс беріп отыр. Біздің ойымызша Қорқыт Ата, әл - Фараби, М.Қашғари, Ж.Баласағұн, А.Йүгінеки, тіптен Қожа Ахмет Иасауи де халқымыздың ұлт болып қалыптаспаған кезінде өмір сүрген түркі ойшылдары. Сондықтан оларды түркі тілдес халықтарға ортақ тарихи тұлғалар деуге болады.

Қадырғали Жалайыр өз еңбегімен тарих философиясы саласында өзіндік маңызы бар, қомақты үлес қосқан ойшыл. Шығыста Шежірелер арқылы тарих бетін сараптаудан өткізу үлкен дәстүрге айналғаны белгілі. Сонау Өтеміс қажыдан кейін Мұхаммед Хайдар Дулати, кейінірек Әбілғазы ("Түрік шежіресі"), Шоқан Уәлиханов, Шәкәрім Құдайбердіұлы, Мәшһүр Жүсіп Көпейұлы, Әлихан Бөкейханұлы сынды ғұламалар бұл зерттеу әдісін өз шығармаларында жалғастырды.

Тарихты шежірелік сипатта баяндау - ортағасырлық шығыс мәдениетіне тән құбылыс. Тарих философиясының осы әдістемесін Өтеміс қажы да "Шыңғыснамесінде" қолданады. Ақсүйектер тұқымын бір жүйеге келтіріп, ретімен тізіп отыру - бұл ортағасырлық қоғамдық сананың елеулі ерекшелігі.

Адамзат тарихының әр түрлі кезеңдерін жан-жақты сараптаудан өткізу үшін міндетті түрде оны философиялық тұжырымдаулар тұрғысынан байыпты қарастырған жөн. Бұл өз кезегінде тарих сахнасында жарқырап көрінген ұлы ғұламалардың кең ауқымды дүниетанымын зерттеп, талдауға итермелейді. Олардың дүниеге көзқарасындағы ерекшеліктерді анықтау арқылы бүкіл бір қауымдастықтың әлеуметтік болмысы, ойлау мәдениеті жайлы мағлұматтар аламыз және сол арқылы мәдениет пен тарих философиясы деген үлкен салалардың ауқымын кеңейте, тереңдете түсетініміз анық.

Осыған орай қазақстандық философ, философия тарихын зерттеуші маман А. Қасабек өзінің Қ. Жалайыр дүниетанымына арнаған еңбегінде мынандай маңызды тұжырымдар келтірген: "Адам болмысының өркениетті аспектілерін айғақтау және оны философия тарихы тұрғысынан әспеттеу үшін көлеңкеде қалып қойған ойшылдардың еңбектерін зерделеп, ғылыми өріске жегу міндеті зор. Осы жолда ұлы да мәңгілік дүниетанымдық идеяларды жан-жақты зерттеу қажет. Ол мына идеялар: ғалам, Космос және адам бірлігі, тұтастығы, жеке адам мен адамзаттың, жеке адам мен халықтың, халық, ұлт және басқа ұлттар, халықтар бірлігі. Басқа сөзбен айтқанда Ақиқат, Әсемдік, Байлық, Жетістік бірлігін философиялық және өмірлік құндылықтар ретіндегі көрінісін ажырата, тоғыстыра және келешегін айқындай қарастыру әдіснамалық мәнде үлкен орын алады. Бұл ретте атап өтетін жағдай, біздің Отанымызда әлемдік өркениеттен бөле-жара қарастырылатын ғылыми бағыттарға үлкен тосқауыл қойылар еді. Негізгі философиялық идея - бұл өркениет адамының ұлы ойшылдар идеяларының шеңберіндегі қиын да ұзақ қалыптасуын анықтау, гуманитарлық құндылықтар аясындағы философиялық ойлау жүйелерінің адами келбетін ешқашанда естен шығармау керек".

Орта ғасырларда өмір сүрген ойшылдарға тон үлгілердің шеңберінде болғанмен Қадырғали би өзінің дүниетанымының негізіне адам мәселесін алған, оның мәртебесін көтерген Адами қатынастардың қоғам үшін, мемлекет үшін, жалпы ғаламдық үйлесімдік үшін маңызы зор екенін сезінгені байқалады.

Қадырғали Жалайыр өз еңбегінде Шыңғыс ханның ұлдарына айтқан өсиеттерін баяндай отырып, әлеуметтік таным туралы да ұстанымын білдіріп кетеді. Мәселен, Шыңғыс ханның адамға тән әмбебапты таным туралы пікірін былай деп келтіреді: "Кім өзін жақсы білсе, басқа біреуді сондай білгей".

Бұл тұжырымның негізінде тек Шыңғыс ханның ғана емес жалпы Шығыстың ділінің, менталитетінің ерекшелігі жатқан сияқты. Яғни адам қоршаған ортаның көптеген қасиетін аша білуі үшін ол өз бойындағы құпияларды танып-білуге тиіс. Міне сонда ғана он сегіз мың ғаламның сан түрлі жұмбағы біртіндеп ашыла бермек. Ол үшін адам өз бойындағы табиғат сыйлаған кереметтерін тануы және игеруі керек, сол арқылы ғана біртіндеп әлемдегі қайталанбас тұлғалардан тұратын социумды танып, білуге, бағалауға мүмкіндік алады.

Әрине, Қадырғали Жалайырдың тұлғалық сабақтастықты талдауға арнаған еңбегінен басқа да шығармалары болуы мүмкін. Себебі әр түрлі мәдениеттерден, тілдерден сусындаған ойшылдың шығармашылығы және дүниетанымы бір ғана еңбекпен шектелмеуі тиіс. Өкінішке орай ондай рухани мураның замандастарымыз үшін таныс болмауы, немесе қазіргі кезеңге дейін сақталмауы Қадырғали Жалайырдың шынайы тұлғалық портретін жасауды, дүниетанымдық ерекшелігін анықтауды қиындататыны белгілі. Дегенмен бізге жеткен шығармасының өзі қазақ халқының қалыптасу кезеңіндегі Мұхамед Хайдар Дулатидың "Тарих-и Рашиди" сияқты еңбегіндей әлеуметтік-мәдени мағынадағы маңыздылыққа ие болғанына сенімдеміз. Бұл қазақ жерінде тек ауыз әдебиеті ғана емес, сонымен қатар жазба мәдениетінің көрініс беріп отырғанының дәлелі. Әрине, басқа мәдениеттердің де ойшылдың көзқарасына ықпалы болғанын да жасыруға болмайды.

Қадырғали Жалайырдың қазақи дүниетанымы түркі мәдениетінің, болмысының құрылымынан туындайды және оның діни сипатымен астасып жатады. Ол Қадырғали би Қосымұлының араб, парсы тілдерін жақсы білуімен байланысты. Сонымен қатар Жалайыр орыс, татар тілдерін де жетік білгенін байқатады және сол арқылы славян, Батыс мәдениетімен де таныс болғаны көрінеді. Осыдан оның өз заманына сәйкес ауқымды дүниетанымы болғанын аңғартады.

Дүниенің құрылымы, ондағы уақыт пен кеңістіктің өзара байланысы, тарихи санада қалыптасқан өлшемдер сипаты Қадырғали еңбегінде біршама көрсетілген. Тарихи дәлдікпен айтылған деректер, тек тұлғалар өмірбаяны туралы мағлұматтар беріп қана қоймайды, сонымен қатар қоғамдағы космологиялық танымның ежелден өрбігенін, Шығыстық өркениеттің терең тамыры туралы айтып өткендей. Мәселен, шежірелерді баяндай келіп, "Шыңғыс хан доңыз жылы туды, түрікше күн есебінде жетпіс екі жыл өмір кешті. Және тағы ай есебінен жетпіс бес жыл өмір кешті. Ай есебінен әрі отыз жылда бір жыл тафаут (қосылады) етеді. Барша моғол түрік есебімен есеп қылады" - деп көрсеткен Қадырғали би.

Бұл жерде қазақ жерінің мәдениеттер тоғысында тұрғандықтан әр түрлі дүниетанымдық айшықтардан сусындағанын байқаймыз. Тіптен, қазіргі кезеңге дейін ай есебі мен күн есебі халық санасында қатар сақталып келе жатқанын, күнделікті тіршілігінде бұқара халық үлкен маңыздылық беретінін де жасыруға болмайды. Ғасырлар сынағынан өткен халық даналығы әр уақытта өмірді үйлесімдендіруге қызмет ететініне шүбә келтіруге де болмайды. Осы орайда қазақ философиясына, дүниетанымына сипаттама берген кейбір зерттеуші - ғалымдардың ұстанымына сүйенсек "XV-XIX ғасырлардағы қазақ жыраулары мен ақындарының, билері мен шешендерінің, ағартушылары мен ойшылдарының бай рухани мұрасында даналық та, терең түсінік те бар". Әрине, Батысеуропалық қатаң үлгідегі ғылым да, философия да қазақ даласында көрініс таппағанмен, оның өзіндік өмір салтына, өркениеттік ерекшеліктеріне сай келетін бейнелер түрінде дамығанын айта аламыз.

Әлемдік мәдениетте патшаларға, хандарға ақылгөй - кеңесші қызметін атқарған Аристотель, Асанқайғы, Бұқар жырау сияқты тұлғалардың қатарын Қадырғали би Жалайыр да толықтыра түседі. Оның дүниетанымының өзегін халыққа, елге, тарихқа үлкен құрметпен қараушылық құрайды. Ол өз құндылықтар жүйесінің негізіне қоғамдағы ынтымақтастықты қабылдаған. Міне, осының өзінен ойшылдың көзқарасындағы басымдық танытатын іргетас, принцип гуманистік бағдар екенін байқаймыз.

Жалпыадамзат тарихындағы басымдық танытқан дүниетанымдық бағдар - жауынгерлік көзқарас екені белгілі. Барлық халықтарда табиғи күрес, дихотомиялық тайталас (біздер мен жаулар), яғни жас ұрпақты Отанын қорғау үшін ерлікке ұмтылуға, батыр болуға итермелеу жетекші рөл атқарып келді. Қоғамдық пікір ел үшін жанын қиған ерлерін мадақтады, қорқақтарды әжуалады, сатқындарды жек көрді. Бұл тарихи үрдістің барлық халықтарға тән келбеті.

"Оң қолында шариғатпен іс жүргізсе, сол қолымен ұры - қарақшы жамандарды патша Борис Федорович үкім - жарлығымен, жаза - қамшысымен аяусыз жазалар еді. Сол себептен Керман шаһары, Борис Федорович хан мемлекетінде тыныштық (амандық) болды", - деп Қадырғали Жалайыри Ораз - Мұхаммед хан дәуіріндегі діни, саяси-әлеуметтік жағдайдың жалпы сипаттамасын береді. Яғни Қадырғали би ханның уәзірі, ақылшысы ретінде қоғамда әлеуметтік тұрақтылықтың екі негізі болатындығын меңзеген. Біріншісіне рухани дүниенің негізінен бір бағытта өрбуі немесе имандылық жолы жатса, яғни сол саладағы халық бірлігі деп ұғынса, екіншісіне мемлекеттегі ішкі тәртіптің белгілі бір заң түріндегі, немесе этикалық және этникалық дәстүр түріндегі нақты қалыптарға бағынуы танылады.

Бұл сол тарихи кезеңдегі ең тиімді саяси және моральді мағынадағы қоғамды тұрақтандырушы және алға дамуға іргетас болатын айшықтар еді. Өйткені ортағасырлық қоғамдық құрылым ыдырап, бөлектеніп, бөлшектеніп кетуге бейім болатын. Міне, осындай жағдайда елді біріктіруші, топтастырушы фактор ретінде хандық жүйенің саяси-әлеуметтік институт ретінде үлкен қызмет атқарғаны белгілі. Қадырғали Жалайыр түркі тайпаларын "алаш мыңы" деген ұғым арқылы біріктіре қарастырады. Сонымен қатар Борис Годунов патшаның ықпалында болғандықтан бұл одақтың да тиімді тұстарын алаш хандығы үшін пайдаланғанды жөн деп санайды. Осыдан ұлы ойшылдың жай ғана хан сарайындағы уәзір емес, саяси парасаттылығы жетілген мәмілегер, даналығы мол ғұлама екендігін байқаймыз. Қадырғали Жалайыр өз еңбегінде Алаш жеріндегі негізгі осал түс -хандықтар мен сұлтандықтарға бөліну, ыдырампаздыққа бейімділік екендігін көрсеткендей. Шынымен де мықты тәртіп пен рухани келісім мен бірлік болмаған жерде елде де, жерде де, береке болмайтыны белгілі. Ал, дала даналары, ғұламалары осы жағдайды терең түсініп әр кезде адамдар арасындағы біріктіруші тетіктерді дамытудың, халықты, мемлекетті бөлшектейтін, адамдарды бір-бірінен алшақтайтын нәрселермен күресудің қажеттігін айтумен болған.

Ал енді қазақтың ежелгі тайпаларының арасынан шыққам Қадырғали Жалайыр XVI-XVII ғасырлардағы тарих сахнасында көрініс берген рухани-мәдени, дүниетанымдық құндылықтар жүйесін келер ұрпаққа нақты түрде бере білген. Бұл тарихи тұлғаның ерекшелігі де осында.

Ол өзі еңбегінің ұрпақтар үшін қажет дүние болатындығын анық біледі. Сондықтан тарихи деректерді, тұлғаларды, оқиғаларды барынша дәлдікпен суреттеуге тырысады. Қазіргі кезеңде дамып отырған саясаттану саласына да, саясат философиясына да құндылығы бар идеялар мен тұжырымдар еңбекте кеңінен келтірілген. Оны Ш.Уәлиханов пен орыстың XIX ғасырдағы зерттеушісі И.Н. Березин және қазіргі кезеңде жан-жақты зерттеуге бет бұрған ғалымдар атап өтеді. Қадырғали бидің саяси дүниетанымы қоғамды барынша ынтықмақтандыруға, баянды өмірді дәріптеуге негізделген. Сондықтан саясат мәселесімен айналысқан зерттеушілерге де үлкен құндылығы бар айғақтар жеткілікті.

Ойшылдың шежірелерді жинақтау еңбегі барысында дін философиясына тон "ынсап", "фони", "бақыт", "жақсылық" деген ұғымдар қолданылады. Ал, енді ол өзінің этикалық көзқарасын қайырымдылық идеясы арқылы анықтап, ол бір дарияның суындай шексіз нәрсе екен" - деп сипаттайды. Міне, осы дүниетанымдық ұстаным кейінгі өрбіген қазақ өркениетінің философиялық дүниетанымына іргетас болғанын жақсы білеміз. Осы орайда қазақтың ұлттық дүниетанымы этикалық (моральді) негізге арқа сүйейтінін айтып кеткеніміз жөн.

XIX ғасырдың шығыстанушысы И.Н. Березин Қадырғали Жалайыр еңбегін "Жамиғат-ат тауарих" деп атап көрсеткен. Еңбек Рашид ад-диннің "Жамиғат-ат тауарихынан" аударылып, оған қосымша өз бөлімдерін қосады делінген. Ал, енді осы шығарманың қазақша атауы бірде "Жылнамалар жинағы", кейде "Шежірелер жинағы" деп аталып жүр. Біздің пікірімізше, осыны бір жүйеге келтірген жөн сияқты. Екі атаудың да "Сборник летописей" деген негізден шыққаны белгілі. Мәселе зиялы қауымның бір келісімге келуінде. Әйтпесе, бұл атаулардың қай-қайсысы да гуманитарлық - қоғамдық ғылымда орнығып қалары сөзсіз.

Сөз соңында айтарымыз, Қазақстан тәуелсіздігінің 10 жылдығын қазіргі атап өтуіміз -философиялық зерттеуге жаңа серпіліс беріп, оның ерекше рухани әлем ретіндегі қырын аша түсетіні анық. Осы тұрғыдан алғанда жаңа XXI ғасырға аяқ басып отырған жағдайда кезінде биік мәртебесі бар ұлттық философия мен дүниетанымымыз болғаны белгілі. Ал оның іргетасы онтологиялық (болмыстық), антропологиялық (тұлғалық), аксиологиялық (құндылықтық) және танымдық бөліктерден құралады. Міне осы дүниетанымдық бағдарлар мен принциптерді толыққанды, біртұтас игерген сайын ұлттық мәдениетіміз одан сайын толыса түсетініне күмән жоқ. Осының нәтижесінде халықтар мен діндер арасындағы өзара түсіністік пен ынтымақтастықтың орнайтыны анық. Әлемдік ауқымдану, жаһандану заманында әрбір көне мұраларды зерттеп, игерген ізгі іс болар еді.

2.6. ҚАДЫРҒАЛИ ЖАЛАЙЫР ДҮНИЕТАНЫМЫ

Аманжол ҚАСАБЕК

Егемен мемлекет ретінде әлемдік қоғамдастыққа еніп, өркениетті елдер қатарына қосылуға ұмтылыс жасап жатқан Қазақстанға толыққанды да жан-жақты дамыған ұлттық ойлау жүйесін қалыптастыру қажеттілігі туындап отыр. Бұл үшін көптеген факторлармен қоса әлемдік рухани тәжірибені, халқымыздың дәстүрлі мәдениетін, шығыс елдерінің үлгілерін тиімді пайдаланғанымыз жөн.

Шығыстағы қайта өрлеу дәстүрлерінің мәдени-әлеуметтік байланыстарын өз тарихымыздың әр түрлі кезеңдеріндегі қарым - қатынастарымен зерделеп, оларды қайта қарап, мүмкіндігінше жинақтау керек.

Еліміздің тарихында ерекше орын алатын кезең XV ғасыр - Қазақ хандығының құрылып, нығая бастаған шағы. XVI ғасырдың ортасы, XVII ғасырдың басында өмір сүрген атақты тарихшы, дарынды ойшыл, мемлекет қайраткері, қазақ халқының біртума ұлы Қадырғали би Қосымұлы Жалайыр туралы, оның өмірі мен шығармашылығы жайлы біраз тарихшылар жұмыстар атқарды. Бірақ ғалымның дүниетанымы, толыққанды салауатты көзқарасы, әлеуметтік ойлары туралы әлі сөз қозғалған жоқ. Ал оның "Шежірелер жинағы" атты еңбегі ұлтымыздың мәдени және рухани тарихында алатын орны мол. Шоқан Уәлиханов Жалайырдың кітабын "Жылнамалар жинағы" деп атап, одан бірнеше тарихи үзінділер келтіреді.

Орыс ғалымы И.Н.Березин 1854 жылы Қазан қаласында бастырып шығарған осы аталған еңбек Қазақстанда түпнұсқа күйінде Р.Сыздықованың дайындауымен 1989 жылы Алматыда жарық көрді. 1991 жылы осы автор және М.Қойгелдиев екінші рет осы күнгі қазақ тілімен берілген аударманы жариялады. Ал 1997 жылы "Қазақстан" баспасы еңбектің толық аудармасын, мазмұнды алғысөзбен жұртшылық назарына ұсынды. Кітаптың кіріспесінде айтылып көрсетілгендей, бұл тарихи еңбек өз заманындағы ортаазиялық жазба дәстүрінде жазылған.

Қадырғали Жалайырдың өзі туралы, шыққан тегі мен өмірбаяны жөніндегі деректі осы кітаптан алуға болады. Шыққан тегі - Жалайыр тайпасы, ол тарихта көптеген уақыттан белгілі. Автор Шыңғыс хан заманынан бері қарай ата-бабалардың шежірелерін таратып береді. Ж.Дәдебаевтың пайымдауына сүйенсек, Қадырғали бек, өзінің шығу тегін былайша баяндайды:

Қадырғали бек - Темшік баһадүр - Анжы баһадүр - Адымшейх мырза ағасы Қарашбек -Құбай Қамбар мырза - Айдаулы бек - Шейх Софы бек - Тебре бек - Саба баһадүр - Сартақ нойан.

Бектің арғы аталары Сартақ нойан, Саба баһадүр Шейх, Софы бек - Шыңғыс хан тұсында алаштың ұлық кісілері ретінде хан ордасында үлкен мәртебеге ие болған ірі қайраткерлер. Ал Қадырғали бектің өзі Көшім ханның уәзірі, бас кеңесшісі болған, Сібір хандығын сырттан келген басқыншылардан қаны мен терін төгіп қорғаған ірі мемлекет қайраткері.

Еңбектің жазылу себебін Қ. Жалайыр былай түсіндіреді: "бұл тарихтың жазылуына (жазылуына себепші болған) жоғарғы мәртебелі Ораз - Мұхаммед ханның ата-анасынан бері құлдық қыла келген жалайыр тарақ тамғалы еді. Парсы дініндегі Шыңғыснаме кітабынан түрік тіліне аударады, ал кейінгі замандары болғандарды өзі естіп білгені бойынша Алла тағала жәрдем беріп, теріп жазды. Патша Борис Федоровичтың мәңгі әділдігін, ақтығын және тағы мәртебелі Ораз - Мұхаммед ханды жоғары мәртебелі патшаның құрметпен хандыққа отырғызғандығын баяндау үшін жазылды".

Ал Ораз - Мұхаммед кім? Ол Тәуекел ханның (1586-1598) інісі Ондан сұлтанның баласы еді. Ал оның аталары Ұрыс хан, Барақ хан, Жәнібек хан, Менғой хан Алтын Орда, Ақ Орда және қазақ хандығындағы белгілі тарихи тұлғалар. Оны 1588 жылы 16 жасында орыс воеводасы Данил Чулков алдап қолға түсіріп, тұтқындап Мәскеуге жібереді. Орыс патшасы Қазақ ханының туысын қолда ұстап, келешекте күн туа қалса, оны алдыға тартып, қазақтарды айтқанына көндіруге тырысты. Кейінде Ораз - Мұхаммед "Қасым патшалығын" басқарды. Кітаптың соңғы бөлігінде бұл оқиғаларды Қ.Жалайыр толығымен жазады: "Ораз - Мұхаммед хан сегіз жасында өзінің атасы Шағатай ханнан айырылды. Оның үстіне он үш жасында өз әкесі Ондан сұлтан шаһит болды. Одан соң және бір қанша уақыт таршылық көріп Сейдақ бидің алдында кіріптарлық шекті. Он алты жасында Бүкіл христиан падишахы Борис Федоровичке қызмет істеуге дайын болды.

Сол күннен бұл күнге дейін патша Борис Федорович ханның, қызметін атқарып келеді. Патша ағзам өз қызметшісін жарылқағаны тарихтағы мыңыншы (1000) доңыз жылының (біздің жыл санауымызша 1610 жыл) ақырында еді. Хамал (арабша қой мағынасын береді) бұрчқа келгенде тышқан жылы еді. Рамазан Әнмағам атында он бесінші күні, Бүкіл орыс патшасы Борис Федорович үкім жарлығымен оңды - солында қарашылар (уәзірлер) құрметті бектерді отырғызып, көше-көше, орам-орам мылтық аңдаздармен маңғаздап және саясатпен қол қусырып, бас иіп игі жақсылар тұрды. Осындай салтанатпен Ораз -Мұхаммед хан Ондан сұлтан ұлын аса құрметтеп, ханға мүбәрәк қылды, құтты болсын айтты".

"Шежірелер жинағы" бұрынғы тарих пен қазақ хандығының XVI ғасырдың аяғына дейінгі оқиғалар шежіресі еді.

Қ.Жалайыр өте білімді адам болған. "Дүниеде көп елдерде болдым, көп оқыдым" дейді ол. Көне түркі, араб, парсы тарихын, сол елдердің тілдерін молынан меңгерген ұлы тұлға. Неше қилы тарихи деректерді, адамдар аттарын, мемлекет, жер-су атаулары келтірілген бұл кітап әлі өзін толық, жүйелі зерттеулер күтіп тұрған сияқты. Оған тарихшылар, тіл мамандары, саясаттанушы, мәдениеттанушы, дінтанушылар тезірек атсалысса өте үлкен іс тындырылған болар еді. Ал біздің алға қойған мақсатымыз, қолда бар мағлұматтарға сүйене отырып, Қ. Жалайыр дүниетанымының кейбір қырларына үңіліп, оқырмандарға оларды сипаттап берсек дейміз.

Қ. ЖАЛАЙЫР 3АМАНЫ ТУРАЛЫ

Қадырғали ғұмыр кешкен кезең Қазақ хандығының құрылуы мен нығаюына тұспа-тұс келген еді. Нығмет Мыңжанның айтуынша, бұл кезде ел ішінде бейбіт береке орнаған болатын. Мұның өзі көшпелі шаруалардың бұрыннан қалыптасқан дағдылы дәстүрге бай мал жайылымдарын мерзім бойынша тиімді пайдалануын, дер кезінде өріс - қоныс, жайлау - қыстауларына көшіп-қонуын, бейбіт өмір өткізіп, өндіріспен шұғылдануын қамтамасыз етті. Сөйтіп, әлеуметтік өндіргіш күштерді өсірді. Бұл жағдайлар қазақ хандығының белін бекемдеп, беделі мен күш қуатын арттырды. Қазақ хандығында тұрмыстың бастағанын көрген қазақ тайпалары басқа хандықтардың (ноғай одағының, Монғолстанның, Сібір хандығының) телімінен құтылып, қазақ хандығына қосылуға талпынды. Бұл қазақ тайпалары мен олардың этникалық территориясын біріктіруге тиімді болды.

"XV ғасырдың ақыры мен XVI ғасырдың алғашқы он жылдықтарында қазақ халқын құрайтын негізгі этникалық топтардың мемлекеттік бірлестігі халықтың бірігу барысын жеделдете түсті. Әбілхайыр мен Ақ Орда хандарына қарағанда Қазақ хандығының ерекшелігі - анағұрлым кең де берік этникалық негізі қалыптасқан қазақ халқы болды".

Монғол шапқыншылығынан кейін барлық қазақ рулары мен тайпалары Жетісуда алғаш рет бір мемлекетке біріктірілді. Қазақ хандығы нығайып, халқының бірігу барысы жеделдеумен бірге, оның "қазақтар" деген атауы да бекіді. "Қазақ хандығының саяси және экономикалық жағдайы Қасым ханның тұсында (1511-1523) одан әрі нығайды. Қасым хан феодал ақсүйектердің қарсылығын әлсіретіп, әскери қуатын арттырды. Өзіне қарасты қазақ жерін кеңейте түсті. "Тарихи-и Рашиди", "Шайбанинама", тағы басқа деректемелердегі мәліметтерге қарағанда, қазақтардың этникалық территориясының негізгі аудандары Қазақ хандығына Қасым хан тұсында біріктірілген". "XVI ғасырдың екінші онжылдығында Қасым хан ұлан байтақ қазақ территориясын өз қол астына қаратты. Бұл кезде Қазақ хандығының шекарасы оңтүстікте Сырдария алабын қамтып, Түркістан аймағындағы (Сырдария бойындағы) қалаларды басып алды. Шығыс оңтүстікте оған Жетісу жерінің дені (Шу, Талас, Қаратал, Іле өзендерінің алабы) қарады. Солтүстік және Шығыс солтүстікте Ұлытау өңірі мен Балқаш көлінен асып, Қарқаралы тау тарамдарына дейін жетті, батыс солтүстікте Жайық өзенінің алабын қамтыды (Жайық өзенінің бойындағы Сарайшық қаласы Бұрындық хан тұсында - 1518 жылы қарады делінсе, кейбір деректерде 1523 жылы Қасым ханның 70 жасында қарады делінеді.

Осының арқасында мемлекеттің беделі артып, сыртқы саясат пен дипломатиялық қарым-қатынас аясында белгілі табыстарға қол жеткізді. Қазақ хандығы өз кезінде өмір сүрген Орта Азия хандарымен, Еділ бойындағы елдермен, батыс Сібір хандығымен және орыс мемлекетімен сауда-саттық және дипломатиялық қарым-қатынас орнатты. Тәуекел хан тұсында Ресей мемлекеті мен Қазақ хандығы арасындағы байланыс күшейе түсті. Ресейдің мұндағы мақсаты Қазақ хандығымен одақтасып, Сібір ханы Көшімге қарсы күресу, осы одақтастықты пайдаланып, Орта Азия хандарымен келіссөз жүргізу, Тәуекел хан мен Иран шахы Аббас I арасында Бұхара хандығына қарсы одақ құрғызу еді. 1554 жылы қаңтарда орыс патша үкіметі Тәуекел ханға әскери көмек көрсетпекші болды. Тәуекел ханның інісі Ондан сұлтанның баласы Ораз - Мұхаммед пен Қадырғали Жалайыр 1588 жылы Ертіс бойында тұйғын салып жүргенде орыс әскерлері ұстап әкетіп, Мәскеуге апарып, "барымта" ұстап тұрған еді. Тәуекел хан өз ұлы Құсайынды Мәскеуге аманатқа беріп, ондағы Ораз - Мұхаммед сұлтанды қайтарып алмақ болды. Тәуекел хан 1595 жылы көкек -маусым айларында В.Степанов бастаған орыс елшілігін қабылдады. Сөйтіп орыс мемлекеті мен Қазақ хандығы арасында Сібір ханы Көшімге және Бұхара ханы Абдоллаға қарсы одақ қалыптасты.

Осы кезде болған ірі тарихи оқиға - Көшім хан билеген Сібір хандығының жойылуы еді. Ресейден Сібірге жорыққа аттанған Ермактың жасағы 1582 жылы Қазанда Қуаш тауында Сібір ханы Көшімнің әскерлеріне тұтқиылдан шабуыл жасап, оны жеңіліске ұшыратты. Көшім өз әскерлерімен оңтүстікке шегініп, 1598 жылға дейін орыс әскерлеріне табанды қарсылық көрсетті. Бірақ Көшім көмексіз қалған еді. Бұл кезде Көшімнің Орта Азиядағы одақтасы Шайбани әулеті құлап (1598), оның орнын Аштархан әулеті (1599-1735) басқан еді. Ақырында біржолата жеңілген Көшім Орта Азияға қашып кетті де, 1598 жылы Сібір хандығы жойылды. Бұрын Сібір хандығының қол астына қараған қазақ тайпалары қазақ хандығына бірікті.

Қазақ хандығына Әбілхайыр хандығына, Моғолстан хандығына, Ноғай одағына және Сібір хандығына қараған қазақ тайпалары енді. Қазақтардың этникалық территориясы Қазақ хандығына бірікті, ол қазіргі Қазақстан территориясын түгелге жуық қамтыды. Бұл Бұрыннан басталған қазақтың халық болып қалыптасу барысын біржола аяқтатты.

Қазақ тарихының дені біздерге шежірелер жиынтығы ретінде келіп жетті. Қазақ ру -тайпаларының шежірелері ерте заманда ауыздан-ауызға, ұрпақтан-ұрпаққа жалғасып отырды. "Қазақ халқы 200-ден аса рудан құралса, әр рудың өз шежіресі болған". "Зерттеушілердің айтуынша, жалпы алғанда қазақ шежірелері VII ғасырдан бастап XX ғасырға дейінгі мезгілді қамтыды". Бұл шежірелерде белгілі жүз, тайпа, бұдан тараған аталар таратылып айтылуымен қабат, осы аталардың заманымыздағы халықтың тұрмыс-тіршілігі, ірі-ірі тарихи оқиғалар, елдің бір жерден екінші жерге қоныс аударуы, бір ел мен екінші елдің арасындағы қарым-қатынастар, сол замандағы тарихи адамдар, хандар, батырлар, билер, шешендер, ақын-жыраулар және олардың ел есінде қаларлық істері мен сөздері жайында құнды да құнарлы деректер сақталып отырды.

Қазақ ру - тайпаларының шежірелік деректері орта ғасырда қағаз бетіне жазылып, ру басы билердің, сұлтандардың, хандардың ордаларында сақталатын болды. Өйткені ру -тайпалар бойынша басқарылып келген Қазақ хандығы сияқты елде бұл шежірелерді білудің және жинаудың маңызды мәні болды. Көшпелі тайпаларды билеу, олардан алым-салық жинау, олардың арасынан әскери жасақ ұйымдастыру, ру - тайпалардың өріс -қонысын белгілеу, олардың арасында туған дау-жанжалдарды шешу үшін хан, сұлтандар мен билердің шежіреге қанық болуы қажет еді.

Осындай шежірелер дүниесінің бір түріне Қадырғали Жалайыр шығармашылығы жатады. Осыған тек мысал ретінде төмендегі дастанды, көптеген дастандардың біреуі ретінде оқып көрелік.

"Мөңке хан Төле хан ұлы Шыңғыс хан немересі дастаны": Мөңке хан Төле ханның үлкен ұлы еді. Сүйірқұқты бетінен туып еді, Жәкембуканың қызы, Мөңке ханның хатундары өте көп еді. Баршадан ұлы хатуны Құтықты хатун еді. Қауымы икирас, Буту гүргеннің ұлы Олдайдың қызы еді. Және бұл хатуннан екі ұл туды. Үлкенінің аты Балту, екіншісінің аты Орынташ еді. Бұл Орынташтың екі ұлы бар еді. Үлкені Сарман, кішісі Нұмаған. Және бұл үлкен хатуннан бір қызы бар еді Баялун атты. Бұл Баялунды Жауқоржынның ұлына берді. (Мөңке ханның) екінші үлкен хатуны бар еді, аты Окул Тұтмыш атты, қауымы Ойрат еді. Және бұл хатуннан ұл жоқ еді, екі қызы бар еді, үлкенінің аты Шырын, кішісінің аты Пижқа (Бичиқа). Және Шырынды Тайжу гүргеннің ұлына берді. Шырын өлген соң Пижқаны берді. Және тағы екі жақсы күңі бар еді. Бірінің аты Бабаужин атты, қауымы баяуыт еді. Онан бір ұл туды Ширки (Ширеки) атты. Және Бұл Ширкенің екі ұлы бар еді. Олар: Тұратемір, Тоқантемір. Тоқантемірдің ұлы бар еді. Ұлысбұқа атты. Екінші күңінің есімі Укуйти атты, елчигин сұңғақты еді. Бұл күңнен бір ұл бар еді Асутай атты. Бұл Асутайдың төрт ұлы бар еді, аттары мынадай: Олжай, Хулажу, Хинтум, Олжабұқа. Мөңке ханның ұрығы осымен тамам болды".

Қ. ЖАЛАЙЫР ШЫҒАРМАШЫЛЫҒЫНДАҒЫ ТАРИХ

ФИЛОСОФИЯСЫ КӨРІНІСТЕРІ

Қазіргі кезде тарихи-философиялық ғалымның көптеген әлем халықтарының дүниетанымдық мұраларын зерттеген тәжірибесі ұлттық философиямыздың қалыптасуы, дамуы және негізгі бағыттары туралы, оларды зерттеудің теориялық және әдіснамалық мәселелері жөнінде жиынтықталған, жалпы ойларды тұжырымдауға кең мүмкіндіктер ашты.

Қазақ философиясы халқымыздың тарихын жан-жақты түсіну үшін үлкен негіз және әдіснамалық құрал. Ол қоғамдық сананың басқа да түрлерімен тығыз байланысты. Сондықтан оны зерттеп, кең түрде насихаттамайынша отандық ғылым тарихын, саяси идеологиясын, өнерін, әдебиетін, адамгершілік қағидаларын, діндарлығын және тағыда басқаларын пайымдау қиыншылыққа түседі. Халқымыздың ұлт-азаттық қозғалысымен тығыз қоян - қолтықтасқан қазақ философиясы ғылыми құндылығымен қатар, жоғары азаматтық қасиетімен, әлеуметтік әділеттікке жету жолдарын тікелей іздеуге атсалысқандығымен, өзінің жемісті жетістіктерімен ерекшеленеді.

Дүниежүзілік қоғамдастыққа ұлтымыздың терең де тұңғиық философиялық ойларын, өзінің шынайы болмысын және бай мәдениетін көрсете білуіміз керек. Бұл мақсатты іске асыру жолында бұрыннан қалыптасқан, сіресіп қалған көптеген ұғымдар мен қағидаларды сын көзбен қарап, жаңаша әдіснамалық шешімдер жолын ұсынғанымыз абзал Осы мәселе арнайы және кешенді түрде қарастырылуы, қазақ дүниетанымының күрделі де ажырамас бөліктері ретінде бірқатар құнды зерттеулер жасалу қажет. Өз кезегінде зерттелінген мәселелерді қазақ философиясы тарапынан байыта түсіп халқымыздың ішкі рухани дүниесінің өзекті проблемасы ретінде көрсете білгеніміз дұрыс.

Жалпы дүниежүзілік тарихтан белгілі болғандай, қоғам дамуының көп сатыларында алдыңғы орынға экономикалық мүдделер мен саяси қызметке қарағанда философиялық, этикалық, діни және тағы да басқа айшықтар шығады. Олар азаттық және адам еркіндігі, діни сенім және ақыл ой, өмір сүру және адамгершілік қасиеті, бостандық пен еріксіздік және тағы да басқа проблемалар. Қазіргі кезде қалыптасып келе жатқан отандық орта және элиталық кәсіпкерлерге тән ұлттық мәселе, олардың ой-өрісін көрсете отырып, халықтың сана-сезімін орнықтырып, рухани азаттыққа жетелеуі қажет-ақ. Дамудың қуатты қозғаушы күші болып табылатын халықтың басым көпшілігінің экономикалық өзгерістерге белсене араласпауы, жаңа құндылықтар жүйесіне тезірек бейімделе алмауынан шығу жолдарына тікелей ықпал жасау керек. Сондықтан өркениетке ұмтылған ел орнықты дамуын қамтамасыз еткісі келсе қоғамдағы адамдардың рухани-адамгершілік дамуына бірінші кезектегі міндет деп қарауы заңдылық.

Қоғамдық ойдың ұлттық және әлемдік қарым-қатынасы әлеуметтік қақтығыстар мен мемлекетаралық қайшылықтар бүкіл адамзатты қамтып отырған кезде ең маңызды мәнге ие болып отыр. Оның әлеуметтік және мәдени-психологиялық алғышарттары ретінде қоғамдастықтың қалыптасуын атауға болады. Қоғамдастық - өзінше бір тарихи институт, оның пайда болуын қоғамның өз мәніне ие болуы қабілеті деп қарау керек. Осы ұғым қоғамды құрушы күштердің әлеуметтік белсенділігін, өзін-өзі көрсете білудің жолдарын көрсетеді. Қазіргі әдебиетте философия мен қоғамдық ойдың арасын ажыратып зерттемеу белең алып кетті. Әсіресе қазақ философиясы тарихына және саясаттану мәселесіне арналған соңғы жылдардағы зерттеулерде осы көрініс орын алды. Философия тарихы өзінің сапалық өзгешелігінен айырылып, саяси идеялар тарихы және сол сияқтылар төңірегінде қалып қойды. Бұған себеп тағы да философияны, оның тарихын дұрыс түсінбеуде дер едік. Осы орайда жеке ойшылдар көзқарасы, жекелеген философия мәселелері, тұжырымдалған ой жүйелері осы проблемаларды біршама айшықтай түсуге көмегі бар. Дегенмен оның түп тамыры, логикалық шеңбері, гносеологиялық негіздері мен онтологиялық мәртебесін анықтап, терең зерттеу алда тұрған үлкен мақсатқа айналуы тиіс деп бағалауымыз абзал Қазіргі кезде ойлау жүйесінің шеңбері ұлғайып, ауқымдалып, ғылымды, қоғамды және адамның өзін дұрыс бейнелеу белесіне жетуге мүмкіншілік бар. Оның басты бағыты - зерттейтін объектісі осы заманнан шығып, өткенді, қазіргіні, келешекті жүйелі түрде ақыл-ой өрісінен, елегінен өткізіп, сол арқылы өз бойындағы жаңа типті ойлау мәнерін, өрнегін таразылау, сақтау және жаңарту. Осы мақсатта мына мәселелер зәрулік танытады: қоғамдық келісім және демократиялық даму, адам және қоғам, нарық және ғылым байланыстары. Ерекше бөліп қарайтын мәселе азаматтық қоғам қалыптасуындағы қазақ идеясының орны. Қазіргі зерттеулерде "Қазақстан - жалпы біздің үйіміз" деген қоғамдық ой негізгі орын алуда. Дегенмен бұл идея өткен қоғамдағы ұрандардың біріне ұқсас, негізінен саяси мәнге ие болып тұрған сияқты. Ұлттық идея -адамдардың ішкі рухани дүниесімен астасып жатуы ғанибет. Сондықтан біздің ойымызша қазақ идеясы мынадай формулаға айналса ұлтымыздың өресінен шыға ма дейміз: "Еркіндік түбі бірлікте!"

Ойшылдардың дүниеге көзқарастары олардың өздерінің ерекшеліктері арқылы әр қилы бағыттарға, жолдарға, қисындарға іштей бөлініп жатады. Негізгі көксеген мақсаттары әр қилы әлеуметтік топтардың мүдделерін жоқтау, жақтау, көздеу немесе жою. Осындай әр түрлі идеялардың түп тамырын, тұғырнамаларын тап басып, оларды жиынтықтау өте күрделі мәселе.

XX ғасырдың басынан қазіргі уақытқа дейінгі қазақ философиясының негізгі принциптері, даму жолдары, жеткен биігі мен алынбай қалған шыңдары, жіберілген әдіснамалық, теориялық және түбірлі қателері бар. Зерттеуге жататын мәселелердің бастылары - қазақ қоғамының экономикасы, саяси және рухани өміріндегі негізгі философиялық мәселелер. Сонымен бірге жаңадан қалыптасып келе жатқан ғылым - қазақ философиясының тарихын қай тұрғыдан, қай теориялық деңгейден зерттеуіміз керек деген проблема қазір өте өзекті мәселе. Адамзаттың даму үрдісіндегі даңғыл жолдан тайған тоталитарлық жүйе философиялық ойды да тығырыққа тіреді. Ал осыдан қазіргі кезде қалай және қай бағытта шығуға болады және қандай әдіснамалық құралдарды басшылыққа алуымыз керек? Осындай және басқа мәселелерді көрсетуге арналған еңбектер қазір баршылық.

Қазақ мәдениеті тарихтың әр қилы кезеңдерінде басты дамыған елдердің мәдениеттерімен біршама байланыста болып, олардан тікелей немесе жанамалай қолдаулар алып отырды. Сыртқы әсерлер негізінен қазақ мәдениетінің ішкі мүдделеріне, оның тарихи қажеттілігіне, қандай мәселелерге зәру болуына байланысты, өз пайдасын тигізіп отырды. Осындай ерекшеліктер қазақ философиясының ойлау жағдайларын қалыптастырып, ұлттық дәстүрлер мен бағыт-бағдарларын құрды.

Халықтардың қоғамдық санасының даму үрдісінде философиялық дәстүрлер қалыптасып, күшейе түседі. Қазақтың әлеуметтік дамуының ерекшеліктері, рухани өзгешеліктеріне қарамастан қазақ философия тарихында оның әр кезеңдегі сатысында өзінше дамып отырған философиялық ойлардың ішкі байланысы бар екенін және олар бірін-бірі заңды түрде алмастырып отырғанын анықтауға болады. Ұлы Абай айтқандай "Адам бол" идеясы бұрынғы фольклордан бастап, осы заманғы қазақ философиясына тән ортақ және ұдайы дамып келе жатқан идея. Оның басты ерекшелігі руханилықты тәрбиелеу - адамгершілік, жауапкершілік, ойлау мәдениетін, тұтас дүниетанымды тәрбиелеу.

Әл-Фараби философиясында, атап көрсетілгеніндей, қазақ рухани жүйесі әрқашан "нақты адам қоғамына", "бақытқа" теңдікке жету жолдарын қарастыруға бет бұрған. Қазіргі кезде қалыптасқан зерттеу бағыттары ұлттық тарихымызды, мәдениетімізді жан-жақты және терең түсінуімізге қажетті жағдай жасайды. Солардың ішіндегі кейбір өзекті мәселелерді атасақ, олар мыналар: жеке адамдар мен жекеменшік қатынастар үйлесімділігін айқындауға мүмкіндік беретін ашық қоғам орнату, елдің бүкіл экономикасын тұрақтандыру, ілгері жылжу кезеңіндегі нарық заңдарына көшу, адамдарға толық құқық беретін, әділ бәсекеге түсуге жағдай туғызатын, саяси-әлеуметтік қайшылықтарды бейбіт жолмен реттеуге мүмкіндік беретін демократия принциптерін дамыту.

Әлеуметтік утопизм туралы айтпасқа болмайды. Жалпы әлеуметтік утопизм дегеніміз -жеке және қоғамдық сананың сыңаржақ ойлау тәсілдерімен образ-тұғырнама құруы арқылы жаңа түрдегі әлеуметтік ілім жасауға ұмтылуы. Бұл құбылыстың негізгі гнесеологиялық айшығы саналылық пен санасыздық, эмоция мен таза ойлау, дәрежесіз білімсіздік пен қалыптасқан білім дәрежесінің шекараларын ажырата білмеу, оларды жеке-жеке абсолюттеу деуге болады.

Қазақ халқының дүниетанымындағы "қой үстіне бозторғай жұмыртқалайтын заман" үлгісі орындалмайтын арман ғана. Әлеуметтік әділеттілік принципі әрбір адамға берілген бостандық пен таңдау теңдігі. Қоғам даму ағымы ондаған адамдардың даму бағыттары және кезеңдер арқылы айқындалады. Тарихқа зер салсақ, қазақ қоғамында ежелден жеке адамдардың даралық қасиеті өте жоғары бағаланған. Оның әлеуметтік - ізгілік тұтастығын түсіндіргенде ғана толық мәнін ойлауға болады.

Әрбір жеке тұлғалардың әлеуметтік шындыққа дұрыс немесе бұрыс қатынасы оның өзі қабылдаған философиялық – теориялық - методологиялық принциптеріне байланысты.

XX ғасырдың басындағы қазақ ұлт-азаттық қозғалысының көрнекті қайраткерлері өмірдің объективті жағдайларын өзгертуді күшпен емес, сананы сол үрдіске енгізу арқылы өзгерту керек деп уағыздады. Олардың негізгі идеялары - бостандық, тәуелсіздік, рухани езгіден құтылу жолдары және қазақ халқын жалпы адамзаттық құндылықтарға жақындастыру болды. Қазіргі Қазақстан өркениетті ел, егеменді мемлекет құрып, дамыған қоғамдастықтың терезесі тең мүшесі болуды мұрат етуде. Оның негізі дәстүрлі мәдениет пен рухани дүниеде жатыр. Осы көтерілген мәселелердің бәрі келешектегі бірлескен тарихи, әлеуметтік-гуманитарлық және философиялық ізденістердің алғы шарты болып табылады. Бұның негізінде толыққанды, теориялық даму деңгейі жетілген тұтастай қазақтану ілімін жасау жолында жекелей ұлы тұлғалардың дүниетанымдық көзқарасын анықтап, ұлттық өрлеу шыңындағы белестерді белгілеуге жол ашылады.

Философия тарихында ненің қалай болғаны емес, керісінше, ол неге осылай болған, неге басқаша болмаған деген идея басымдығын көрсетуі дұрыс. Осы идеяны басшылыққа алғанда философия тарихының заңдылықтарын ашуға мүмкіндіктер туар хақ.

Философия тарихына синтетикалық немесе теориялық әдісті қолдану осы үрдістің мәніне тереңірек бойлауға, оның қыры мен сырын жан-жақты зерделеуге кеңірек жол ашады. Осы әдістің негізін қалаған Аристотель екі мәселені нық айтады: а) философиялық теорияның қалыптасу логикасының мәнін ашу; б) ойшылдардың жаңашыл және жетілген философиялық жүйелерін қалай және не үшін жасауының қайнар көзін анықтау. Осыларды басшылыққа алған философияны зерттеуші қажетті мақсатына жетпек және жеке ойшылдың ұлттың ой желісінде алатын орнын анықтауға мүмкіндігі мол Қазіргі Қазақстан тарихын зерделесек, оның аса қуатты көршісі - қытай мәдениеті, болғанына қарамастан, негізінен Батысқа, еуропалық өркениетке ден қойғанын көреміз. Бұл қалай? Ұлы далада дүниеге келген арийлер, Заратуштра, Үндістанға, Иранға ауған тайпалар, әлемге "Ведаларды", "Авестаны" әкелді емес пе?

Монғолоидтар, ариялықтар сияқты, сақтар деп аталып, Батысқа қарай жол бастады. Тарихтан белгілі болғандай ол жақты жайлаған ұлы дала халықтарынан шыққан ата -аруақты біздің де ата-бабаларымызды жақындастырып, өшпес рухтары жетелеген болар. Осы үлкен рухани болмыстың аясында ұлттық ойлау дәстүрі бар ма, болса қай түрде, қандай мағынамен және қай бағыттарда өрбіді деген сұрақ алдымыздан шығады. Халықтың туа біткен идеялары қандай, басқа жұрттармен біте қайнасқанда қандай өзгерістерге ұшырады? Осы мәселені де анықтау қажеттілігі туып отыр.

Еуропаорталық үстемдік біздің діліміздегі өз ізін жоя алмай отыр. Қазақ философиясын тұрпайы, асып кетсе діни - жабайы көзқарастан аспаған, тар шеңберде қалып қойған кішігірім ойлау жүйесі ғана деп бағалайтын тұғырнамалар жоқ емес. Бұндай скептицизм қазіргі ұлттық философиямыздың тарихын, теориясын, әдіснамасы мен даму логикасын зерттеуге едәуір кедергі болуда. Қазақ философиясының хроникалық шеңберін анықтау, ғылыми түрде оның тарихының кезеңдерін пайымдауда бұл қателік бірталай қиындықтарды әкелуде. Қазіргі қазақ философиясы деген ұғымды мағыналы да және хронологиялық та түрде қолданып жүрміз. Осы дұрыс па, ойланып көрейік, ұлы бабамыз Қ.Жалайыр шығармашылығына зер салып үңілейік.

Қ.Жалайыр еңбектеріндегі ең басты идея - тұрақты қоғам мәселесі. Оның алғышарты ретінде дінге негізделген ұлттық келісім, қоғамдық қатынастардың әділдігіне, басшылардың мемлекеттік даналығына сенген, әлеуметтік және мәдени - психологиялық тұтастық аясында қалыптасқан рухани идеялар аталған. Тұрақты қоғам болған жерде тұрақты қатынастар, тұрақты тәрбие, адамгершілік, ізгілік, ойлау жүйелері қалыптасады. Ол кезде қоғамдық өзгерістер "жоғарының" меңзеуімен жүргізілді. Дінбасылар қоғамның күнделікті істеріне тікелей араласпады. Олар өмірдің жетіспейтін жақтарын көріп -білумен қатар оған сәйкес келмейтін басқару жүйелерінің кемшіліктерін аңғарды. Бірақ өздері аластатылған күнделікті тіршіліктен олар өз жоспарларын жасауға көп кеңшілік, еркіндік алды. Дегенмен оларды іске асыру мүмкіншіліктерді өте аз еді.

Осыдан келіп аса зор проктерді өлермендікпен іске асыруға ұмтылыс пайда болды. Қазақ ойының ерекшелігін аңғартатын осы бағыт ақылдың болмыспен қабысуын, онымен қарсыласуға бармауын, еркіндік бірлікпен астасып, шетке шыққан қарама - қарсылыққа жол бермеуін байқатады. Бұның негізінде әлемге құшақ ашу, оған деген сүйіспеншілік, жарасымдық, нәзіктік және қамқорлық жатыр.

Осы аталған мәселелердің Қадырғали Қосынұлы Жалайыр бабамыздың қазақ философиясындағы алатын орнын анықтауда зор мәні бар. Жалайыр ұлтымыздың қазақ ретінде қалыптасу басында өмір сүріп, қызмет атқарды, қоғамдық ойдың дамуына, қазіргі философиялық білімнің мағынасын кеңейтуге үлкен үлес қосты. Ұлттық ойлау дәстүрлерін жаңартуға, ұлғайтуға және байытуға, тарихи өлшемді ескере отырып біршама еңбек сіңірді. Ол былай деп жазды: "Кім көп білікті (бітік, жазу) біліп көңілінде тұтса, дәулеті артар".

Қ.Жалайыр шығармаларын тарихилық-афоризмдік және қарапайым түрде, көркемдік, таным деңгейі жоғары және өнер талғамы жарасты жағдайларға келтіріп жазған. Мысалы, Шыңғыс хан мен басқа да хандардың қарым-қатынасын, қазақ жамиғатының ішкі жағдайларын, ортақ мүдделер мен адами көзқарастар ара салмағын баяндауы рухани дәстүрлеріміздің бастауы сонау атақты Бабырдың және Дулати шығармашылығымен астасқан Қадырғали Қосынұлында жатқанын көрсетеді. Қазақ, орыс, басқа ұлттар бауырластығын сипаттаған дүниетанымдық ойлары да, көзі көрген оқиғаларды тұтас және ішкі байланыстарын сақтай отырып бейнелеуі тарихи философияны зерттеудің бір үлгісі іспеттес.

Ал басты шығармасы "Шежірелер жинағы" өзіне тікелей көмектескен Б. Годуновқа арналуы Жалайырдың кең ауқымды ойшыл, табанды тұлға, үлкен ақыл иесі, парасатты да білімдар, кең пейіл тарихи адам болғанын растайды және оның өмірбаянын зерттеген оқымыстылар осы қасиеттерін атап өткен.

Өзінен бұрынғы, заманындағы тарихи оқиғаларды объективті қарастырған Қадырғали оларды эмпирикалық жүйелі түрде зерттейді. Бұл әлі теория емес, бірақ фактология деңгейінен әлде қайда жоғары, себебі оқиғалардың ішкі байланысына, логикасына негізгі мон берілген және қандай да бір тарихи фактіні баяндағанда оған өз көзқарасын білдіріп отырған. Бұндай әдіс шындықтан ауытқымауға негіз болады.

Нәтижесінде Жалайыр жалпы айтарлықтай деңгейде теориялық тұжырым жасауға мүмкіндік ашады. Оны мынадай ойлы жүйеден көруге болады. Адамға еркіндік күш тән, сондықтан ол өзінің ізгілік және зұлымдық іс-әрекетіне жауапты, өз тағдырын өзі қалайды.

Өмірдің өзі зұлымдықтың пайда болуының алғашқы шарты. Адам зұлымдықпен мәңгі күрестегі сарбаз, себебі оны қоршаған дүние тұрпайы. Зұлымдықты жеңудің тура жолы -дүниені өзгертіп, оны ізгіліктендіру.

Қ. Жалайыр шығармашылығындағы тарихи деректердің нақтылығы, дәйектілігі, айқындылығы, шынайылығы, тілінің жатықтылығы, кейбір сәттердің тарихи-мемуарлығы, хронологиялық суреттемелердің логикалық шегіністермен толықтырылып, айшықталып отырылуы - бұл әдіснамалық тұрғыдан алғанда қазақ тарих философиясының басты әдістері ретінде жеке зерттеулерді қажет ететін мәселелер. Осыларды арнайы ғылыми тұрғыда қарастырсақ, Қадырғали Жалайырдың тарихи және әлеуметтік көзқарастарында ұлтымыздың ауқымды дәстүрлері өз жалғасын тапқанын көреміз.

Қ.ЖАЛАЙЫРДЫҢ ДҮНИЕ ТҮСІНІКТЕРІНЕ СИПАТТАМА

Әрбір халық тарихи даму кезеңінде өз болмысын ойлау жүйесі, жеке дүниетаным арқылы зерделейді. Ұрпақтан-ұрпаққа рухани құндылықтарды жеткізу ұлттық құндылықтардың тұрақты жүйесін жасайды. Сыртқы дүниедегі өзіне ұқсас қоғамдық өлшемдерді ішкі қажеттіліктерге жаратып, тарих философиясы негіздерін қалыптастыруға мүмкіндіктер ашады. Дүниетанымның негізгі мәні дүниені тануда емес, оның мәнді мақсатын адамға байланысты пайымдау. "Жаһан ішінде дүниенің әр бұрышын кездім мен, - дейді Қ. Жалайыр. - Көп кітаптар оқып, көпті білдім мен. Әділдік пен инсаптың хабарын да көрдім мен". Бұндай "тарихи рефлексия кез келген заман келбетінен жекелей, немесе кісілік рухты бөліп алады". Осы мәселені арнайы зерттеген белгілі батыс философы К. Ясперс былай деп атап өтеді: "Орталық Азиядан Қытайға, Үндіге, Батыс елдеріне жаугершілікпен жеткен көшпелі халықтарға (олардан ежелгі ұлы мәдениеттер жылқыны пайдалануды үйренген еді), дәл осындай үш бағытта оның септігі тиді: аттың үстінде осы көшпелі халықтар әлемнің кеңдігін танып-білді. Олар ежелгі ұлы мәдениетті мемлекеттерді жаулады. Қауіпті іс - әрекеттер мен жойқыншылықтар оларға болмыстың нәзіктігін түсінуге көмектесті; билеп-төстеуші ұрпақтар ретінде олар дүниеге батырлық пен зәбірлік санасын қоса әкелді, "бұлар өздерінің эпостарында бейнелерін тапты".

Көшпелі бабаларымызға тән болған болмыс танымы бірнеше ерекшеліктерден тұрады. Бірінші, кеңістік уақытқа қарағанда жоғары орында, сондықтан да кеңістіктік ойлау басымырақ келеді. Аспанның мәңгілігі, адамның оған жақындығы космикалық түйсікті қалыптастырды. Дегенмен негізгі ерекшелік - ол кеңістік - уақыт екеуінің бірлігінде, уақыт қозғалысы адамның өткені, тарихи кеңістігін түсініп, сол арқылы, өмір мәнін ашып көрсету. Осы екі өлшемнің арақатынасын қосып, анықтап тұрған ұғым ол тарихи ес. Тағы бір ерекшелігі, өз тарихын екшеу ұрпақтардың уақыт арқылы дамуын, ішкі мәндерін Жер мен Аспан кеңістік өлшемдері арқылы айқындап отырып, ата-баба аруағын дүниені танудың кілті ретінде қабылдауы.

Ұлтымыздың санасында терең орын алып отырған "Жеті ата", "ата-бабалар", "немере -ағайын" деген ұғымдар баршылық. Оларды былайша сабақтайды: "Жеті ата: Әке, ата, Әз ата (Бұлар аталар), баба, тектін, төркін, түпқиян (Бұлар бабалар). Жетеуі бірігіп ата-бабаларды құрайды. Немере ағайындар: бала, немере, шөбере, шөпшек, өбере. Жамағайын: туажат, жүрежат, жекжат, жұрағат, жамағат. Қалыс ағайындар: Өркен, Әулет, Зәузат, Жаран, Қалыс. Осыдан келіп жеті ата - жүз жетпіс бес жыл, он бес ата үш ағайын үш жүз жетпіс бес жыл, барлығы қосылып бес жүз елу жыл қазақ халқының тарихы болады екен.

Ата-баба ойлау жүйесі бөлектенушілікпен, ішкі дүниесінің оқшаулануымен ерекшеленіп, оған, жалпы мәні бар әмбебапты құндылықтарға қарағанда рәміз көбірек тән. Болмыс шындығы жеке адам болмысы, ал даналық адам санасындағы жоғары мәнін тауып жатады. Сонымен бірге ерте заман, ата-баба рухы алдында бас иеді. Ерекше руханилық шығыс адамының мәдени санасын іштей нұрландырып тұрады. Өзіне тән тарих философиясын жасады: өз тарихи дамуының ерекшеліктерін, әрбір заманның мәдениеттің үрдісінің болмысын ескере отырып, номадтық мәдениет теориялық концепцияларын орнықтырды. Оның негізінде дүниені рухани - көркемдік қабылдау жатыр.

Көшпелі өмір салты уақыт пен кеңістік жөнінде өзінің қатаң заңдылықтарын қалыптастырды. Кеңістік байлығы мен уақыт ырғағында әлеуметтік тәжірибе қалыптастырған түсінік пен ой тұжырымы арқылы тұрақты ұғымдар сомдалып кесектелді. Бұл тұрақтылықтар - халықтың болмыс пен сана сезім арқылы бізге жаңғырып жеткен кеңістік пен уақыттың тұрақты параметрлік өлшемі болумен бірге сөйлеу тілінің образды бейнесін қалыптастырған рәміздік сөз тіркестері: "Сүт пісірім уақыт", "бие сауым уақыт". Қазақ дүниетанымында уақыт пен кеңістік қатынасын түсіну үшін оның табиғи мүмкіндіктерін ескергеніміз жөн.

Дүниені, әлемді үздіксіз күрес ретінде қабылдасақ та, оның түрлерінің бірлігін, ұдайы қозғалыс пен ұзақтықтың біртұтастығын ұғамыз. Түркілер кеңістік пен уақыт әлемінде күнге, айға және жұлдызға үлкен мән бергенімен, көк тәңірі жаратылыстың ең жоғарғы анықтаушысы болып қала берді. "Шыңғыс хан доңыз жылы туды, түрікше күн есебінде жетпіс екі жыл өмір кешті. Және тағы ай есебінен жетпіс бес жыл өмір кешті. Ай есебінен әр отыз жылда бір жыл тафаут (қосылады) етеді. Барша моғол түрік есебімен есеп қылады" - дейді Қадырғали.

"Орта ғасырлардағы адамның табиғатқа қатынасы субъектінің объектіге қатынасы емес, сыртқы әлемде өзін-өзі табуы, космосты субъект ретінде қабылдау. Адам ғаламнан өзінде бар қасиеттерді көреді. Жеке адам мен әлемді бөлетін нақты шекара жоқ; әлемде өзінің жалғасын тауып, сонымен қатар әлемді өзінде ашады. Олар бір-бірінде көрінгендей болады".

Адам өмірін мазасыз, үнемі өзгеретін үрдіс ретінде қарайтын Қадырғали шығармашылығы дүниедегі барлық құбылыстар мен заттарға осы пікір, осындай көзқарасты қолданады. "Ғаламда болып жатқан қарапайым болмыстар небір ғажайып оқиғалардың, жаратушы жаратқан иемнің хикметті құдіретінің ісі екенін көреміз. Құдіретті күшті жаратушының мейір-шапағаты түсіп, кейбір пендесін адамзаттан асырып жаратқанына, шексіз кереметтігіне, жаман да таң-тамаша болады.

Алла тағаланың адам баласы мен бүкіл дүниедегі тіршілікте болып жатқаннан тізгіні бір өзінің қолында екені белгілі, Алланың пендесі солай деп сенеді. Олай болса, Алланың өмірімен солай болған еді.

Бәрі де Алланың қолдауымен, оның әмірімен іске асады".

Жалпы түркі тарихында бейбітшілікті қолдаған дәстүр болды. Тіпті ислам дәуірінде жаулап алып, бағындырған барлық халықтарға діни еріктілікті ұстанады. Жалайыр еңбегінде осы екі ұғым қосарлана қолданып отырылған.

Ерлік, қаһармандық болған жерде ел бірлігі сөз болмай қалмайды. Сондай-ақ азамат ердің естен шығармайтын міндеті, парызы бар. Ол туған елдің жерін, тәуелсіздігін қорғау, бейқам болмай, дұшпандарға, жау жаққа сақ болу. Бейбіт өмірді баянды етуге күш салу, тұрақты қоғам құру.

Түркі тарихында әрқашан қуаттылық, амандық-саулық, бірлік және тәуелсіздік идеясы болған. Осылардың негізін Қосынұлы жан - жақты қарастырып, ұлттық идея ауқымын баяндайды.

Өзі қатысқан тарихи оқиғаны барлық желі - жапсарымен толық баяндайды. Сан және сапа жағынан алғанда бұл баяндауда жеке дара оқиғалардың қасиеттерінің көлеңкесіне дейін анықталған. Ал өзі көзі көрмеген, біреулерге сілтеме жасалынған оқиғаны суреттегенде оларды таразылап, топтамаға айналдырып, іріктеп көрсетеді.

"Бір уақытта Мұқалы гөйәнді әскерімен Никиас жаққа жіберді, ол жетпіс екі қаланы, уәлаятты алды, елші жіберді құлдық етіп Шыңғыс ханға, осы халден неге уәлаяттар ашылғанын хабар берді және сауал қылды: "Бізге рұқсат бар ма, я жоқ па? Жарлығын айтсын, қайтайық па, я тағы қалаларды алайық па? - деп. Елші қайтып келді. Мұқали гөйен сұрады: "Қалаларды алайық па? - деп. Елші қайтып келді. Мұқали гөйен сұрады: Қалайша құлдығымызды Шыңғыс ханға жеткіздің, менің сөзімді арыз еттің бе, ол не айтты? Бас бармағын көрсетті. Және сұрады менен соң бармағын қойды, Мұқалыға қой деп айтты (онан соң Мұқалы айтыпты): "Бекерге риза емеспін, өйткені өлгенше күш бердім, барымды сарқып бәрінде көрдім". Ол тағы сұрады, тағы кімдерге бармағын көрсетті, солай бармақтарын қойдылар, солайша Бауыршы Борағұл, Куйлай, Чилагун, Қарашар, Шадай, Бадай, Қышлық бәріне бұйырды, бұларға да бармақтарыңызды қойыңыз деп еді. Менен ілгері, кейін көмекші және жәрдемшілер күш бергендер менің және оқты жақсы атушылар, Күтаул (ат күтушілер) ат байлайтындар құспен аңға шыққандар, құсбегілер ит жүгірткендер осылардың бәрі солар еді.

Көбінесе суреттеліп отырған оқиғалар саяси бағыттарына орай қарастырылады. Олардың басты мақсаты - белгілі бір саяси және әскери істерді анықтап, соларды баяндау. Кейбіреуі насихаттау бағытында өріс алған, себебі жеңілген халықты қорқыту, ал жеңген елдің қолбасшысын дәріптеу тарихи міндет есептелінді. Шежірелердің көптеген бөліктері "жеңді", "басып алды", "жаулады", "өзіне қаратты", "талқандады", "бостырды" және тағы басқадай уақыт ырғағында көп еленбейтін, кеңістік негіздері көрсетілмеген, тарихи оқиғаларды ширықтыра түсетін тұстары осының айғағы болуы керек.

"Шежірелер жинағының" көп анықтамалары топтастыра келгенде бір ережеге саятын сияқты. Әрбір оқиғаны бейнелеу үш элементтен тұрады: оқиғаның басталуы туралы мәлімет; оның даму жолдары, мақсаты; сол оқиғаның және оны атқарушылардың құрылымы. Көбіне-көп жеке кісілер, олардың қасиеттері, оқиғаны индивидуалды ерекшеліктері арқылы танып-білу осы аталған үш ерекшеліктердің көлеңкесінде қала береді екен. Бұны әлеуметтік және саяси мәні бар оқиғаларды жіктеп, топтап, мемлекет басқарудың маңызына қарап, оларды тез және тәжірибеде қолдануға лайықтап бейнелеу тәсілін қолданғанымен түсіндіруге болады. Тағы бір ерекшелік, шежірелер келесі ұрпақтарға қалдырған ақпарат, сондықтан олар ірі бейнелер, тұлғалар арқылы суреттеліп отыр.

Қазақ аңыз, ертегілерінің ой - туғызар дүниетанымдық тұстары олардың адамды бірінші орынға қоя білуінде, оны ең басты киелі күш деп ұғынуында. Табиғаттың тілсіз күштерін мифтік ойлаумен образдап, соған адам әрекетін қарсы қоятын қиял-ғажайып аңыз ертегілері осы ізде туған.

Қадырғали еңбегінде аңыздар ерекшелігі - оның жалпы халықтық мазмұндылығында ақиқат болғандығы көрінеді. Олардан көшпелі елдің төл ерекшеліктері, белгілері бірден байқалады, себебі олар халқымыздың тұрмыс-салтының, болмысының негізінде туған аңыздар. Олардың негізгі философиялық өзегі - мәңгілік, мәңгі-бақи өмірлік, жанның мәңгі-бақи екеніне сену, мәңгілік етуге талпыну. Өз елі, жері үшін күресіп, оның талантын, қабілетін, ерлігін, көркемдігін, әділеттілігін, адамның адалдығын негізгі өзек етіп ала отырып, жеке басының мүддесі үшін емес, ел мүддесі үшін жасалған үлкен іс қана адам өмірінің мәнін айқындау - философияның негізгі мәселелерінің бірі.

Қ. Жалайыр шығармашылығында оқиғалар желісінің реалистік, тарихи шындыққа біршама жанасымды тұрғыдан баяндалатынын көреміз. Соның бір мысалы ретінде төмендегіні оқылық:

"Ол заманда Шыңғыс хан он үш жасар еді. Оның үстіне әлі оған патшалық тимеген еді. Шыңғыс ханның анасы олкунут қауымынан еді, аты Ауалун екен. Ол ұлын көп күш жұмсап тәрбие қылды. Шыңғыс ханның атасы(ның) кейбір нөкерлерін маніғ қылды (ажырасып кетуге жол бермеді). Ол заманда Шыңғыс ханға сол жылы - тайжут қауымы, өлзе аға және інілері: журиат, меркіт, татар және басқа қауымдары біріне-бірі захмат (зиян) тигізе бастады. Және бірнеше рет кейбір қауымдар Шыңғыс ханнан ғафыл тауып, бенд (пенде) қылды. Хақ тағала (әрқашанда мүмкіндік бергеніндей) оған құтылуға мүмкіндік берді. Және қаншама саадат (бақыт) және дәулет оған жар болып, әл-қуат тауып тез заманда тайжиут қауымымен жауласып олардан үстем болып бірнеше рет қауымды быт-шыт қылды, яғни жоғалды (жоқ қылды). Және кейбір қауымдарды нирун, татар, меркіт баршасын бағындырып, әскер қуаты артық (көбейіп) болып халі нығайды".

Адамзат тарихы прогресс пен білімділік үшін күрес тарихы. Осы күресте мәдениет құндылығы адамзат үшін аса зор. Мемлекет басқарудың ең тиімді түрі - патшалық. Ол ерікті қоғамның қалыптасуына жағдай жасауы керек. Шыңғыс хан туралы:

Ол "Үлкен құрылтай шақырды. Мүнлие-Ичигенің ұлы Көкәчу Тәб-Тәңірі атты Қарим нафс (көріпкел) кісі еді. Оның дуасы кереметті қылушы еді. Бұрын бірнеше рет (Шыңғыс ханға) айтып еді: "Алла тағала жер жүзінде патшалық саған бергей" деп. Ол күн (де) келді. Дуасы кереметтігін көрсетті, айтты: "патшалар еді бұл ықылымда әрбірін Гурхан (Гөөр хан) деп айтатын еді, олар сенің қолыңда мақхур (басыбайлы, бағынышты) болды. Сенің атың бұл мағынадан Шыңғыс аталды, яғни патша болды. Алла тағала бұйрық тұр, сенің атың Шыңғыс хан болғай. Шыңғыс хан демектің мағынасы патшалардың патшасы демек болды. Моғол тілімен және Көкәчу Тәб-Тәңірі сондай ат қойды. Барша ұлықтар ол мағынаны қабылдады, баршасы бұл атты бекітті. Және бұл кезде оның қуаты, күші қай жағынан болса да толығырақ пайда болды, және жаһанда патша болды".

Теңсіздік мәңгі әлеуметтік құбылыс емес. Әлеуметтік теңсіздікті жоюдың бірден-бір жолы бәсеке бостандығы арқылы адамдардың табиғи сұраныстарының (өмір сүруге, ерікті болуға) қанағаттандырылуына мүмкіндік беретін жағдайлар жасау. Адамдардың бұл аталған табиғи құқықтары феодалдық қоғам тұрғысында жүзеге асырылмай келді, себебі онда билеушілердің мінез-құлықтары нашарлап, адамгершіліктері төмендеп кеткен. Сондықтан халықтың табиғи құқықтарын жүзеге асыру үшін мемлекетті басқарту тәсілін өзгертіп, жетілдіру және заңдарды реттеу керек.

Мемлекет басқаруда ұлы адамдардың (патшалар, қолбасшылар, ғұламалар т.б.) рөлі өте жоғары. Демек, билеушілер арлы, ақылды, жанашыр, әділетті болса, халықтардың жағдайы жақсарады және өздерінің табиғи құқықтарына жетуге мүмкіндік алады. Шыңғыс ханның үндеуі мынадай:

"Ұлдарым, менің сіздерге өсиетім мынау: дұшпанға қатал болыңыздар, достарыңызға жақсылық етіңіздер, бір мінезді, бір сырлы (сөзді) болыңыздар, сонда өздеріңіз байлық пен бақытты, назды етесіздер, сол мүліктеріңізге Алла тағала береке бергей!"

Адамның қуанышын тудыратын және күшейтетін істің барлығы - игілік, ал оған қарама-қарсы іс әрекет - бақытсыздық. Тарихтың даму негізінде адам санасының өзіне деген сенімділігі (бұл сенімнің негізі - құдай) мен құдайға деген сүйіспеншілігінің танымдық күші жатыр. Қадырғали шығармасындағы негізгі ой осы.

Адамзат тарихы, құдайға қарсы, күнделікті өмірдің қызығын күйттейтіндер, екіншісі құдайдың құлшылығына бас иіп, күнделікті оны дәріптейтіндер. Соңғылар құдай атынан сөйлейтін болғаннан кейін, оларға біріншілер, жердегі барлық пенделер бағынулары керек.

Қорыта айтқанда, Жалайыр мұрасынан туындайтын тұжырымдарды атап өтейік. Өткен оқиғаны жан-жақты, бірімен - бірін сабақтастыра қарайтын мәтіндер жоқтың қасы. Ол оқиғалар куәлердің көзімен өз заманының құбылыстары ретінде қабылдануы мүмкін. Келесі ұрпақтар бұл оқиғаларды өткен замандыкі деп ұйғаруы ғажап емес, бірақ та оларды тұспалдап, кейде дұрыс бағалауға мұршалары келмейді.

Жеке-дара тарихи құбылыс шеңберінде тарихи оқиғалардың сабақтастығы мен өзара байланыстылығы дұрыс реңк арқылы беріледі. Бір ойландыратыны, тарихи оқиғалардың уақыт ырғағында кері шегіндірілмеуі қатаң қадағаланады.

Бірақ та хронология толық сақталмайды. Тарихи уақыт шеңбері, әлеуметтік өзгерістер аумағы көрсетілмейді. Оқиғалардың себептілік тәуелділіктері айқын көрсетілмеген. Егер себептілік байқалған кезде, ол жеке бастың аумағынан аспайды.

Өткенді сараптағанда ұлы адамдардың іс-әрекет мысалдарынан, ізгілік үлгілерінен, даналық шешім деңгейлерінен аса алмайды.

Қ. ЖАЛАЙЫР ҚОҒАМ ЖӘНЕ АДАМ МӘСЕЛЕСІ ТУРАЛЫ

Еліміз егемендік алып, еңсесін көтерген кезінде халқымыздың аяулы азаматтары жарық жұлдыздай жарқ етіп көрінді. Солардың бірі кеңес кезінде ұмыттырылған, еңбегін тек басқа топырақтың ғалымдары ғана зерттеуге мүмкіншілік алған, қоғам мен адам мәселесін өз заманына сай жоғары деңгейде баяндай білген, әлеуметтік, рухани, мәдени мураға айтарлықтай үлес қосқан, адамгершілік идеяны уағыздаушы Қ.Жалайыр еді.

Өзі шыққан тайпасы туралы ол жалпылама түсінік береді: "Жалайыр тайпасы Келуран деген жерді мекендеді, жетпіс күреңнен (аймақтан) құрылды. Әр күреңде (аймақта) мың үйсін халық тайпа бар еді. Кейін жалайырлар Қаратауға келді".

Жалайырдың мұрасында өзі өмір сүрген дәуірдің қоғамдық көріністері, адами қатынастар, ақыл-ой ізденістері кеңінен қамтылады. Өзінен бұрынғы тарихты шолу кезінде ол мынадай тұжырым жасайды. "Ерте заманнан бері дүниенің әр ықылымындағы (тарапындағы) халықтар шаһарларда отыратындары болсын, сахарада отыратындары болсын, олардың белгілі шекаралары жоқ еді".

Шоқанның айтуы бойынша, "қазақтардың арасынан біз Алтын Орда қыпшақтарын да, Шағатай ұлысының арғындарын да, ұйғырлар мен жоңғарлардың көршілестері үйсіндерді де кездестіреміз".

Қазақтар заттар мен тіршілік иелерін сапа тұрғысынан қарады. Мейлінше күшті күтім тілемейтін, алыс жорықтарға төзімді асыл тұқымды жылқыларды өсіргенді дұрыс көрді. Тайпа көсемін оның сапалық қасиеттерін салмақтай отырып сайлады. Оның қасиеттері неғұрлым күштілігімен, айлалы (алысты болжамдылығымен), көрегендігімен бағаланды. Күштілері айлалы және дәмдіні жейді, қартайғандары солардың қалдықтарымен тамақтанады. Жастар мен мықтылары сыйлы, ал кәрілер мен әлсіздер керісінше. Мұндай теңсіздік сапалардың сандық өлшеуішінің қажеттігін туғызды.

Қазақтың ата тегінің еңбек әрекетімен сан мың шақырымдық көш жолдарының белгілі бір күн мен айға байланысты басып өтілуін белгілеумен кеңістік ұғымы басталады. Күндік көш жолы бір көш, сондай-ақ қозы көш, апталық көш, т.б. қашықтық мөлшері белгіленеді. Осылар әлемдік діндердің бастау тегінде тұрған тәңірлік діннің өзекті қағидаларына да арқау болған. Тәңірлік дін уақыт пен кеңістікті игеруге талпынған, қоршаған ортамен тіл табысуға ұмтылған адам баласының алғашқы таным - түсінігі еді. Қадырғали шығармашылығында бұл мәселе де кең қамтылған.

Қ. Жалайыр өзінің еңбегінде жоғары мұратты қоғамның қажетті қағидаларын сипаттап, адамның мінез-құлықтарының нормалары мен ережелерін, әр түрлі әлеуметтік дәрежедегі жіктердің қоғам басқарудағы міндеттері мен қызметтерін айқындап берді.

Адамдардың ізгі өмірі үшін ең бастысы - барлық әлеуметтік жүйе бөліктерінің дәрежелік орны мен өзара қызметтік бірлігінің қарым-қатынасын нығайту. Көптеген айқындамалардың біреуін алайық:

"Шыңғыс хан бұйырды, адамзат ұлдары атасының билігіне құлақ аспаса және іні-ағаларының сөзіне көңіл қоймаса, ерлері әйелдеріне сенбесе, қатындары ерінің бұйрығымен жүрмесе, қайындары келіндерін қабыл етпесе, келіндері қайындарына қызмет етпесе, үлкендері кішілерді асырамаса, кішілер үлкендер насихатын сақтамаса, онда үлкендер көңілі құлардың көңіліне жақын тұрды, және әркім өз қолынан абыройын шығармаса, және әркімді жақсы көрсе және тағы уәлаят адамдарын байытпаса, көмек бермесе (әдет) йосун, жасақ жолында ақыл, бейімділік таппаса, бұл себепті ол арада пайда болады. Ол адамдарға өз кезінде жол бермеңдер, яғни талап (билік) алып кетпегей. Және атын, малын және туар қараларына (жылқыларына) жағдай таба алмасын. Аттарын семіртіп міне алмасын, қалжырап ондай аттар, терісі қатып өлгей.

Мұндай қауым тәртіпсіз еді. Оларда еркіндік, тыныштық, достық жақсы жағдай жоқ еді". Осындай қағидалардан көрінетін тұжырым - нормалар мен салттар, адамдар құлқының қалыптары мен қасиеттері сипатталған, қоғамның өзара байланысты жалпылық мәнге не болған рухани күйі сараланған. Бұлардан қазақ қоғамының XVI ғасырдағы игіліктерінен сусындап, оның рухани жүйесін, ырымдарын, қатынас әдістерін, нышандардың жаңғыру қалыптарын түсінуге болады.





Шығыс ойшылдарына тән үйлесім Жалайыр ғибратында суреткершілік және ойшылдық, ғұламалық және дүниетанымдық қасиеттердің үйлесім табуынан, даналығының біртұтастығынан хабардар етеді. "Майсара, яғни әскердің сол қолы, моғолша жұңқар (жонғар) деп атайды. Олардың бастығы жалайыр Мұқалы - Гөйәң еді. Онан соң қаум бариннан Найа ноян болды. Алпыс екі мың кісі.

Мыңгер Мұқалы-Гөйән. Ол жалайыр қауымынан еді. Және ол ұлы құрметті бек еді. Шыңғыс ханға көп күш берді. Мың, мың етіп даярлады. Үш мың еді жиынтығы. Шыңғыс хан (оны) кезінде Қараун Жиунге жіберді (жер аты), (ол), қытаймен шектесетін-ді. (Оның халқы оны Гөйәң атады, яғни ұлы, құрметті деген сөз. Онан соң Шыңғыс хан да Гөйәң деп аталатын. Кейбір оғландарын да Гөйәң деп атады. Хантун ноянды Қайду қамады, кенеттен Нумуған- мен басқа уәлаятқа кетті. Оның оғландары Жаккар және Амуқ соның ұрпағынан". Бұл келтірілген үзіндіден байқайтынымыз, Жалайырдың ойынша әр адамның өз пікірін, еркін білдіретін мүмкіндігі болуы керек, одан жеке адамның бостандығы шығады. Соңғысы тек білімділікке негізделіп, оны жауыздыққа, бұзықтыққа, рухани кемтарлық пен зұлымдыққа қарсы күресу үшін қолдану қажет. Білікті, парасатты адамдарды сол кездегі қоғам өз дәрежесінде бағаламады, бұл дүниеде ашкөз надандар ұтады, олар пайдакүнемдік пен парасатқа, білімге, адам тағдырына, адамзаттық мұраттарға көз жұма қарайды. Бұдан құтылу үшін өмірдің бар салаларына білім нұрын сеуіп, қараңғы халықтың көзін ашып, оларды бұл дүниелік күйкі әрекеттерден серпілту керек.

Осыдан келіп Жалайырдың пайымдауынша бақыт пен қайырымдылық ұғымы адам өмірінің мәні жайлы мәселеге тіреледі. Адам өмірі мәніне жету үшін дұрыс тәрбиеленуі керек. Табиғаттың таңғажайып көріністерін сипаттау, адамның албырт сезімдерін дәріптеу, жауға қарсы соғыстағы есте қаларлық ұрыстарды көрсету, өмірдің мәні туралы, адам туралы ой - толғаныстар, қорқақтық пен ашкөздікті айыптау, оңбағандық пен ұждансыздыққа, ерлік пен инабаттылықты қарсы қою - шығармадағы негізгі ойлар. Қ. Жалайыр айтады:

"Оғыз: Қарахан баласы: Тілегім тек көктегі құдайға кім иман келтірсе, тек сонымен ғана дос боламын".

Соғысып, оғыз Қарахан әскерлерін жеңді, өз дінін орнатты, үлкен патшалық құрды. "Осылай ру - руымен болып, бір-біріне қосылды, әрбірінің оттарын ажыратты". "Бектер, Ұлықтар (әмірлер) және сәруерлер (тайпа көсемдері) және мүтәбірлер (ардақты адамдар), кейбір қауымдар осылардан пайда болды".

Қазақтардың XVI ғасырдағы өміріндегі халық даналығы дүниені түсіндіріп қана қоймай, адамды сыртқы дүниемен үндес болуға ұмтылатыны көрсетілген. Сондықтан сол замандағы тарихи - мәдени дәстүрдегі басты мәселе - адамның тікелей өзіне қатысты. Оның негізгі қасиеттері деп Жалайыр пайым мен зерденің, ақыл мен әділеттің, бақыт пен қанағаттың мәселелерін атайды. Бұл қасиеттер ғұламаның үйлесімділігін белгілейді, сондықтан да әлем мен адам құрылымында басты рөлді өзара тепе-теңдік, сәйкестілік атқарады. Осыдан кейін Қ. Жалайыр таным, үйлесім және сұлулық қағидаларының шешуші рөлі жайлы ой қорытады. Қоғамның түбірінен жаңғыру сәтінде, мемлекеттің жаңа саяси күйге көшу кезеңінде бұған ұдайы назар аударып отыру қажеттілігі аталып өтеді. "Оғыздың барлық қауымын ол уақыттарда түрікмен деп атайтын еді. Оларға қыпшақ, қылыш (халаж) қаңлы, қарлұқтағы басқалар жатады. Бұл заманда моғол арасында аты аталып, белгілі болып жүргендерді жалайыр, татар, ойрат, меркіт және басқа кейбір қауымдар...". Керейіт, найман, онгут, қоңырат, курлас, икирас, елжигин, орнаңқыт, келгенут және басқаларын моғол дарлакин" - деп атайды.

Түріктер Диб-Какуйдің төрт ұлынан тараған еді. Қарахан, Орхан, Көрхан, Көзхан. Қараханның ұлы Оғыз атанды.

Еңбекте сол заманның тұрмысы өзінше сипатталған. Рулық - тайпалық қатынастардан бастап болмыс шындығына дейін баяндалған. Тек пен ерекшелік терминдері, этнонимдер мен жер-су аттары тарихи мәнге ие болған. Дәстүрлі халық санасының сипаты, тарихы және мифологиялық құндылықтар, діни және этникалық терминология айшықталған. Сондай-ақ өз заманының, қоғамының әлеуметтік, саяси және рухани өмірінің тарихи сипаттамасы, оның өзіндік және сапалық ерекшелігі айқындалған.

Қ.Жалайырдың тарихи шығармалары, негізінен көшпелілер болмысы, ата - қоныс, адам, қоғам, сол кездегі әлеуметтік жағдайларға, батырлық, көркемдік, адамгершілік өмір мәселелеріне арналған еді. "Ру, тайпа аттарының бәрі "Бажулеи хикматтарынан" нақылынан, яғни ислам тарихында мәлім болды. Сондай-ақ Израйл ұлдарының "Тәуратынан да" атты еврейлердің бес кітабынан белгілі".

Осы тұрғыдан алғанда Қ.Жалайырдың замандасы десе боларлықтай Шалкиіз шығармашылығына тоқталсақ болады. Ол дүниеде тұрақты, мәңгілік ештеңе де жоқ дейді. Өмір қысқа екен, бұл жалған басы жұмыр пенденің бәрінен де өтеді, демек, осы аз ғұмырда дүниедегі бар қызықты тегіс көріп, думандатып өткізу керек деп, жырау өмір мен өлім мәселесі жайында философиялық толғаныстар жасайды.

Шалкиіз жырау "көп түкірсе - көл" деп елді ұйымшылдыққа, бірлікке шақырады. Оның пікірінше, көптің, елдің қолынан бәрі келеді. Ол жауға айбар, елге қорған дейді. Сондықтан да Шалкиіз жырау: "Жалғыздың жағы жоғалса табылмас, рулының оғы қалса табылар", "Жағаға дұшпан қолы тимесе, артында туысқанның көптігі", "Белуардан саз кешсең тобығыңнан келтірмейтін қамалаған қалың туғанның арқасы", - деп ағайынның, туғанның көп болғанын қалайды.

Шалкиіз жырау жамандық пен жақсылық жөнінде де айта келіп "көрінгеннің бәрі бірдей емес", "қырға шықпас жаманның барынан да жоғы жақсы", - деп, адам бойынан үлкен адамгершілік, игілік, тереңдік іздейді.

Халқымыздың ұлттық қасиеттерін, қонақжайлылығын, үлкенді құрметтеу, кішіні сыйлау, әсіресе, отбасының сыйлылығын, берекесін дәріптейді. Осы мәселеге Мұхаммед Хайдар Дулати да көп мән берген. Ал, Асанқайғының халық жадында сақталып, айтылып келе жатқан "Жерұйықты іздеуі" кейбір ғалымдардың айтқандарындай "утопиялық шығарма" емес. Қазақ мемлекетінің түңғыш рет тарих сахнасында шығуымен тікелей байланысты туған шығарма.

Алғашында қазақ хандығының аумағы батыс Жетісу жері, Шу өзені мен Талас өзенінің алабы еді. Ежелден осы алқапты мекендеген ұлы жүз тайпалары Дешті Қыпшақтан қоныс аударған қазақ тайпаларымен етене араласып кетті. Әбілхайыр хандығындағы аласапыран соғыс салдарынан қанжілік болған қазақ халқы оның қол астынан шығып, Қазақ хандығына келіп жатты. XV ғ. елуінші жылдарынан жетпісінші жылдарға дейін Жетісуға екі жүз мың адам көшіп барды. Осыншама адамның қысқа мерзімде Жетісу өңіріне шоғырлануы кең өріс, қоныс керек етті, сондықтан хандықтың алдында үлкен тарихи міндеттер қойылды. Асанқайғының "Жерұйықты іздеу" немесе жер - суларға берген сындарында осы орайдағы негізгі идеялар көрініс тапқан.

Мал жайылымдарын пайдаланудың Дешті Қыпшақ даласында Әбілхайыр бұзған, бұрыннан қалыптасқан тәртібін қалпына келтіру көшпелілердің көкейтесті мүддесі еді. Мал шаруашылын ертеден кеңістікті аса қажет ететін экстенсивтік нысанда жүргізілген. Қазақстанның жер ауқымының кеңдігі сақталуының көп себептері осында болса керек. Шаруашылықтың экстенсивтік сипаты жерге қоғамдық меншіктің ерекше үлгісін қалыптастырды. Көшпелі халық үшін жерге деген меншік - ат тұяғы тиген, мал жайылысы жеткен жерлер. Жерге қауымдық меншік нысаны қазақ халқының тек төрт түлікті қана танып білуімен шектелмей, жер, суды тануға мәжбүр етті. Сондықтан қазақ өзі көшіп-қонып жүрген ой-қырдың бәрін бес саусағындай білген.

Жалайыр мұрасынан туындайтын тағы да идея - бұл адамдар мінезі туралы. Ұстамдылық жақсы құлық. Ал ұстамды болу үшін, шамадан тыс молшылық болса, одан жетіспеушілікке қарай ауытқып, ондай молшылықтан арылуымыз керек және керісінше, жетіспеушілік болса, молшылық жағына қарай ауытқыған жөн. Сөйтіп мінез-құлықта ұстамдылықты қалыптастырғанша осылай ете беру керек.

Керісінше, адам өміріндегі "жақсылық" пен "жамандық" "тәңірден" болмай, оларды адамның өзі таңдауға болатын жағдайды белсенді әрекет факторына айналдыру абзал.

Адам баласы ежелден бақытты өмірді, бейбіт тіршілікті, берекелі тұрмысты аңсаған, армандаған, іздеген. Қайткенде адам бақытты болады, қай жерде, қандай жағдайда ол өзін бақытты сезінеді, міне, мұндай сұрақтар әр заманның данышпанын да, қарапайым жұртын да толғандырған. Шығыста әл-Фараби, Жүсіп Баласағұн, Батыста Сен-Симон мен Фурье, Кампанелла тәрізді ұлы ойшылдар адамгершілік, рақымдылықпен берекелік мәселелерін сөз еткен өздерінің шығармаларында идеал қала мен патшалықты, ондағы қайғы-мұңсыз адамдарды суреттеп, утопиялық ойдың озық үлгісін тудырды.

Қ. Жалайырдан жүз елу жылдай бұрын өмір сүрген Асанқайғы өз жыр, толғауларында, шешендік сөздерінде хандық мемлекетті нығайту, елдің қорғаныс қабілетін арттыру қажеттігін атаған. Жәнібек ханды табысқа мастанбауға, елдің түбегейлі болашағын ойлауға шақырады. Сол кездегі қоғамның әдет-ғұрып, мінез-құлық мәселелерін көтереді. Өзінің ғұмырын туыстас руларды бір орталықты, қуатты мемлекет етіп ұйыстыру жолына арнайды.

Жалайыр өмір сүрген кезең белгілі бір өмір талаптарын қарастыруды талап еткен болатын. Ол адам көзін табиғатқа, өзіне, дүние құрылымының негіздерін ашуға тырысты. Жалпы алғанда философиядағы адам мәселесі көп түрлі мәңгілік мәселе десек, Жалайыр соны бізге тағы да айқындап берді.

Адам феноменін Жалайыр табиғат пен тарих мүмкіндіктерінің өзіндік өлшемі, материалды дүниенің көп түрлі формасындағы дамудың үлгісі ретінде қарастырды. Және жалпы ұлттық дәрежеге жеткізуге көп күш салды.

Сонымен қазақтың рухани мәдениеті мен менталитетінде өшпес із қалдырған тұлға Жалайыр есімін үлкен мақтанышпен еске аламыз. Өйткені ол қалдырған мұра өзіндік құндылығымен ерекше сипатқа ие. Тарихшылығы мен ойшылық таным қатар ұштасқан Жалайыр бабамыздың туындысын алып қарасақ олардан адамгершілік асыл қасиеттерді, халықтық өр рухты, жаңа сарынды анық байқауға болады. Өзінің мағыналы өмірінің бүкіл тынысын тап басып жеткізе білген Жалайыр өз қоғамындағы оқу, білімнің тапшылығына қарамастан осыншама өнері биіктеп бой көрсете білген ойшыл

Қадырғали Жалайырдың тарих философиясы туралы ойлары халқымыздың прогресшіл ой-пікірінің қалыптасу шежіресіндегі ең бір жемісті арналардың, кәусар бастаулардың бірі екендігінде ешбір күмән жоқ.

ҚАЗАҚ ОЙЛАУ ТАРИХЫНДАҒЫ

Қ. ЖАЛАЙЫР ОРНЫ ТУРАЛЫ

Кез келген халықтың философия тарихы сол бір халықтың өмір тіршілігінің айнасы іспетті. Қазақ халқының философиялық ойының дамуы да еліміздің сан қилы тағдыр кешкен тарихына тікелей байланысты. Философиялық терең мағыналы, ойлы жырлары өмір сырының ор қиларын, бақтың, тақтың, дәулеттің, тіршіліктің өркендеп өсу, өну сияқты заңдылықтар сыры, елдің қайратының тұтқасы халықта, оның бірлігінде екенін көрсетеді. Яғни ұлағатты ойшылдардың дүниеге, табиғатқа, адамға деген көзқарастарының қай-қайсысын алсаңыз да - бәрі де белгілі тарихи, әлеуметтік жағдайға байланысты туындайтынын көреміз. Философия тарихы ең алдымен әрбір ұлттың, халықтың рухани мәдениетімен тікелей байланысты екенін ұстағанымыз абзал. Өйткені әрбір ойшыл, ғұлама, философ өз ұлтының, халқының перзенті. Оның шығармалары халқының ұлттық ойлауымен, тілімен, әдет-ғұрпымен, әдебиетімен, өнерімен, жалпы мәдени өсу дәрежесімен тығыз байланысты болады.

Экономикалық, мәдени және рухани даму барысында ғұндар, үйсіндер және қаңлылар дүниетанымдық түсініктерінің өзара байланысы нығая түсті. Олар алғашқыда әр алуан еді. Өйткені, ғұндар "таза" көшпелілер, қаңлылар "таза" егіншілік, ал үйсіндер жартылай көшпелі мал шаруашылығын жүргізіп отырған. Шамамен бес-алты ғасыр өткен соң жағдай айтарлықтай өзгерді. Ғұндардың басым көпшілігі батысқа кетті, ал қалғандары мен қайтып оралғандары қазақтың басқа ұлыстарына араласып, сіңісіп кетті. Қаңлылардың елеулі бөлігі оғыздардың оңтүстік батысқа қоныс аударуы барысында осы тайпалардың құрамына кетіп, осы қауымда және жаңа қоныстарында ассимиляцияға ұшырады. Қалған қаңлылар үйсіндерге қосылып, осы уақытқа дейін өздерін солардың құрамындамыз деп санайды. Бұдан ұғарымыз, бірінші мыңжылдық ортасындағы қазақтың ата тегінің ішінде үйсіндер - Қазақстан тұрғындарының негізгі дүниетанымдық бет-бағдарын өз бойына жинақтаған халық болды. Мұның тағы бір дәлелі қазіргі бүкіл Қазақстан аумағында осы үйсіндердің шаруашылық түрі - жартылай көшпелі малшылық негізгі шаруашылық түрі еді.

Бүкіл Еуразия даласын көктей өткен Ұлы Жібек жолы көшпелілер мен егіншілер арасындағы экономикалық байланыстардың қаншалықты жемісті болғанын көрсетеді. Оның барысында мал, нан, жүн, былғары, қолөнер бұйымдары саудасы қыза түсті. Қалалық егіншілік аймақтармен шектес далаларда да, сондай-ақ даланың терең ішкі аймақтарында да бой көтерді. Осының бір мысалы - Сарыарқаға тереңдей орналасқан Саудакент қаласы. Сондай-ақ Мерке, Құлан, Ақтөбе, Жуантөбе, Аспара, Нұзкент, Суяб, Сарығ қалалары пайда болды. Ұлы Жібек жолы бойында Тараз, Отырар (Құйрық-төбе және Баба-ата) және Испиджаб (Сайрам), Іле атырабында Талхиз (Талғар), Ики-Огуз және Қаялық бой көтереді. Тұрғындардың отырықшы бөлігін, әсіресе, қала тұрғындарын үйсіндер мен қаңлылар құрады. Мемлекеттігі әлсіз болған сайын табиғи ортаның этникалық қауымдастыққа зор ықпал ететіні белгілі. Ал, қазақтың көне және соңғы тарихында мемлекеттіктің әлсіз болғаны белгілі. Табиғат әрқашан Қазақстан тұрғындары үшін абсолюттік және жалғыз бастық рөлін атқарды. Ол өзіне дербес жаратушы, тіршіліктің иманенттік себептері мен факторларының белсенділік пен эволюция негіздерінің иегері болды. Адамдарға алғашында табиғат заңдылықтарына мойынсұнып қалтқысыз бағыну ғана қалды.

Көне және архаистік заман адамдары күн сайын рудың немесе тайпаның дүниетанымдық пиғылына адалдығын әйгілеп отыруға мәжбүр етті. Өйткені, ауыр және қатаң тіршілік жағдайы руластардың әлеуметтік бағдар мен салттардан бұлтаруына жол бермеді.

Адам феноменін Жалайыр табиғат пен тарих мүмкіндіктерінің өзіндік өлшемі, материалды дүниенің көп түрлі формасындағы дамудың үлгісі ретінде қарастырды. Және жалпы ұлттық дәрежеге жеткізуге көп күш салды.

Сонымен қазақтың рухани мәдениеті мен менталитетінде өшпес із қалдырған тұлға Жалайыр есімін үлкен мақтанышпен еске аламыз. Өйткені ол қалдырған мура өзіндік құндылығымен ерекше сипатқа ие. Тарихшылығы мен ойшылық таным қатар ұштасқан Жалайыр бабамыздың туындысын алып қарасақ олардан адамгершілік асыл қасиеттерді, халықтық өр рухты, жаңа сарынды анық байқауға болады. Өзінің мағыналы өмірінің бүкіл тынысын тап басып жеткізе білген Жалайыр өз қоғамындағы оқу, білімнің тапшылығына қарамастан осыншама өнері биіктеп бой көрсете білген ойшыл.

Қадырғали Жалайырдың тарих философиясы туралы ойлары халқымыздың прогресшіл ой-пікірінің қалыптасу шежіресіндегі ең бір жемісті арналардың, кәусар бастаулардың бірі екендігінде ешбір күмән жоқ.

ҚАЗАҚ ОЙЛАУ ТАРИХЫНДАҒЫ

Қ. ЖАЛАЙЫР ОРНЫ ТУРАЛЫ

Кез келген халықтың философия тарихы сол бір халықтың өмір тіршілігінің айнасы іспетті. Қазақ халқының философиялық ойының дамуы да еліміздің сан қилы тағдыр кешкен тарихына тікелей байланысты. Философиялық терең мағыналы, ойлы жырлары өмір сырының әр қиларын, бактың, тақтың, дәулеттің, тіршіліктің өркендеп өсу, өну сияқты заңдылықтар сыры, елдің қайратының тұтқасы халықта, оның бірлігінде екенін көрсетеді. Яғни ұлағатты ойшылдардың дүниеге, табиғатқа, адамға деген көзқарастарының қай-қайсысын алсаңыз да - бәрі де белгілі тарихи, әлеуметтік жағдайға байланысты туындайтынын көреміз. Философия тарихы ең алдымен әрбір ұлттың, халықтың рухани мәдениетімен тікелей байланысты екенін ұстағанымыз абзал. Өйткені әрбір ойшыл, ғұлама, философ өз ұлтының, халқының перзенті. Оның шығармалары халқының ұлттық ойлауымен, тілімен, әдет-ғұрпымен, әдебиетімен, өнерімен, жалпы мәдени өсу дәрежесімен тығыз байланысты болады.

Экономикалық, мәдени және рухани даму барысында ғұндар, үйсіндер және қаңлылар дүниетанымдық түсініктерінің өзара байланысы нығая түсті. Олар алғашқыда әр алуан еді. Өйткені, ғұндар "таза" көшпелілер, қаңлылар "таза" егіншілік, ал үйсіндер жартылай көшпелі мал шаруашылығын жүргізіп отырған. Шамамен бес-алты ғасыр өткен соң жағдай айтарлықтай өзгерді. Ғұндардың басым көпшілігі батысқа кетті, ал қалғандары мен қайтып оралғандары қазақтың басқа ұлыстарына араласып, сіңісіп кетті. Қаңлылардың елеулі бөлігі оғыздардың оңтүстік батысқа қоныс аударуы барысында осы тайпалардың құрамына кетіп, осы қауымда және жаңа қоныстарында ассимиляцияға ұшырады. Қалған қаңлылар үйсіндерге қосылып, осы уақытқа дейін өздерін солардың құрамындамыз деп санайды. Бұдан ұғарымыз, бірінші мыңжылдық ортасындағы қазақтың ата тегінің ішінде үйсіндер - Қазақстан тұрғындарының негізгі дүниетанымдық бет-бағдарын өз бойына жинақтаған халық болды. Мұның тағы бір дәлелі қазіргі бүкіл Қазақстан аумағында осы үйсіндердің шаруашылық түрі - жартылай көшпелі малшылық негізгі шаруашылық түрі еді.

Бүкіл Еуразия даласын көктей өткен Ұлы Жібек жолы көшпелілер мен егіншілер арасындағы экономикалық байланыстардың қаншалықты жемісті болғанын көрсетеді. Оның барысында мал, нан, жүн, былғары, қолөнер бұйымдары саудасы қыза түсті. Қалалық егіншілік аймақтармен шектес далаларда да, сондай-ақ даланың терең ішкі аймақтарында да бой көтерді. Осының бір мысалы - Сарыарқаға тереңдей орналасқан Саудакент қаласы. Сондай-ақ Мерке, Құлан, Ақтөбе, Жуантөбе, Аспара, Нұзкент, Суяб, Сарығ қалалары пайда болды. Ұлы Жібек жолы бойында Тараз, Отырар (Құйрық - төбе және Баба - ата) және Испиджаб (Сайрам), Іле атырабында Талхиз (Талғар), Ики-Огуз және Қаялық бой көтереді. Тұрғындардың отырықшы бөлігін, әсіресе, қала тұрғындарын үйсіндер мен қаңлылар құрады. Мемлекеттігі әлсіз болған сайын табиғи ортаның этникалық қауымдастыққа зор ықпал ететіні белгілі. Ал, қазақтың көне және соңғы тарихында мемлекеттіктің әлсіз болғаны белгілі. Табиғат әрқашан Қазақстан тұрғындары үшін абсолюттік және жалғыз бастық рөлін атқарды. Ол өзіне дербес жаратушы, тіршіліктің иманенттік себептері мен факторларының белсенділік пен эволюция негіздерінің иегері болды. Адамдарға алғашында табиғат заңдылықтарына мойынсұнып қалтқысыз бағыну ғана қалды.

Көне және архаистік заман адамдары күн сайын рудың немесе тайпаның дүниетанымдық пиғылына адалдығын әйгілеп отыруға мәжбүр етті. Өйткені, ауыр және қатаң тіршілік жағдайы руластардың әлеуметтік бағдар мен салттардан бұлтаруына жол бермеді.

Әйтпесе, оларға рудан аластау, яғни мұның нәтижесі көбінше өлімге әкелетін жазаға ұшыраушы еді. Әлемді сезіну айқындала түсті. Әлемді түсіну айқын әрекеттерге итермеледі. Дүниетаным шарттылығы шынайы, айқын болды. Табиғат (жаратылыс) қалтқысыз өзіндік табиғи тәртіпке бағынған, ал адам табиғаттың бір бөлігі және төл баласы ғана болып қалды. Әйтсе де, адамзаттың даму эволюциясына байланысты, еңбектің қолданбалық және жаңғыртушылық қызметін түсінушілік пайда болды. Осы үрдіс нәтижесінде табиғи ортаны адам қажетіне бейімдеу және оның артынша өңдеу іске асады. Егіншілік, аңдарды қолға үйрету, жабайы жылқыны қолға үйрету - жалпы малшылық және көшпелі өмір басталады. Бұл өз заманында үлкен бір құбылыс болды.

Табиғи ортаны өңдеудің туындауы философиялық көзқараста адамның айқын мақсатты қызметінің, мақсат белгілеу факторының пайда болуын көрсетеді. Мұның өзі адамның табиғаттан бөлініп, дербес тіршілік иесі болып қалыптасуының алғы шарты еді. Адамның мақсатқа бағытталған қызметі объективті үрдістің шешуші нысаны болып табылады. Тұтас, бірақ қарама-қайшылықта үрдісте оның әр қыры табиғи заңдылық және адамдардың мақсатты қызметі ретінде көрінеді. Енді ол "табиғат бөлшегі" емес, оның әміршісі, өңдеушісі дәрежесіне ұмтылумен қабаттаса дамиды.

Табиғат әлемі адамдардың мақсат-мүдделік және мақсат - мұраттық қызметі үрдісінде адам әлеміне айналды. Оның ішінде шешуші билік қажеттіліктің "темірдей талабына" тәуелді ететін табиғи заңдылықтарға емес, адамдардың еркін қайраткерлігіне тиеді. Бұл кезеңде адам табиғат субстанциясынан бөлініп, өзін табиғатқа қарама-қарсы қояды. Сөйтіп, бірте-бірте жеке адамдар байланысының екі нысаны қалыптасады; біріншісі -олардың табиғи компоненттерін игеру және құруға бағытталған ортақ әрекеті, ал екіншісі - этностың қоғамдық нысандарын тұтастыруға және дамытуға, ұдайы өндіріске, адамзат өмірін жалғастыруға, оның биологиялық және әлеуметтік қажеттілігін өтеуге бағытталған өзара байланыс.

Еңбек үрдісіндегі ортақ қарым-қатынас келісе, бірге өмір сүру нысандарын туындатуға, жеке меншіктік және мүліктік теңсіздікке негізделген қоғамдық құрылыстың орнауына жағдай жасайды. Бұл материалдық өндіріс үрдісіне танымдық және бағалаушылық сарынның қосарлануына көз жеткізеді. Осының өзі, жалпы алғанда, кейіннен тіршіліктің дүниетанымдық бағдарына қарай икемделеді. Сөйтіп, қоғамдық санада өздері-ақ әлеуметтік мінез-құлықтың салты, ережесі, дәстүрі ретінде тіркеледі де адамдардың тарихи қауымдастығының, сондай-ақ қазақтың ата тегінің де өмірін реттеп отырады.

Қауымдық сана қоршаған ортаның ерекшеліктеріне, қауымдық болмыстық тіршілік тынысына байланысты дамып отырды. Табиғатты игеру барысында адамдардың практикалық іс-әрекеттерін бейнелейтін алуан түрлі әдет-ғұрыптар, әпсаналар, қарапайым түсініктер пайда бола бастады.

Олардың бәрі қауымдық өмірдің күнделікті тәжірибесін жинақтаудың, танымның, көбінесе, сезімдік сатысына тән нәтижелерін қорытудың негізінде дүниеге келді.

Қауымдық болмыстың бейнесі - қауымдық сананың негізгі өзекті мазмұнын құрайтын, жеке адамдардың, яғни қауым мүшелерінің мінез-құлқын қалыптастыруға ықпал жасайтын, олардың нақтылы іс-әрекеті үшін жетекшілік, жолбасшылық, реттеушілік рөл атқаратын әпсаналық ой кешу үрдістерінің жиынтығы танымдық тәжірибесі мол, көргені мен көңіліне түйгені көп ру ақсақалдарының құзырында болды. Оларды қазақта "жазып қойған хатпен тең" деп бекер айтпаған. Жазу-сызудың жоқ кезінде ру көсемдерінің ұрпақтан-ұрпаққа ұласқан тәжірибені зердесіне сақтаған әрі күнделікті өмір сүру үрдісінің қарапайым қағидаларын тұжырымдап отыру сол заманға тон заңдылық болатын. Ол қағидалар қауымның, рудың мүддесін жоғары қоятын. Қазақтың "у ішсең - руыңмен" деген мотелі осының айғағы болса керек. Жеке адамдардың санасында ру ақсақалы мен рудың өзі тұтас күйінде қабылданатын. Өмірдің сан алуан салаларындағы соғысқа, шаруашылыққа, тұрмысқа қатысты мәселелерді шешу ақсақалдар кеңесінің үлесінде еді. Олардың шешімдері барлық қауымдастар үшін жазылмаған заң, ал оларды орындамаған адамға қолданылатын ең ауыр жаза қауымнан аластау болатын. Қауымнан тыс қалу жеке адам үшін өлім жазасына кесумен бірдей еді. Себебі ол заманның жағдайында жалпы адам өз алдына дербес тіршілік ете алмайтын.

Қауымдастықтың өзі саналылықтың нәтижесінде емес, ғұмыр кешудің жандалбаса стихиялық ұмтылысы, жан сақтаудың табиғи түйсікке негізделген мүдделеріне сәйкес қалыптасқан. Осы рулық - тайпалық қауымдастыққа тән ұжымдық сипаттағы ой кешудің әпсаналық үрдістері жеке адамдардың санасы мен мінез - құлқының, іс-әрекеттерінің құдіретіне табынатын қасиет сайын даланың төл перзенттері - қазақтарға тән еді.

Тілдің дамуы алғашында экстенсивтік жолмен, яғни сөздердің сан жағынан барынша көбейе түсу бағыты арқылы, ал кейіннен тіл иесінің (субъектің) даму дәрежесіне сәйкес интенсивті жолмен, яғни тұжырымдау, заттар мен құбылыстардың қасиеттерін бейнелейтін көп сөздерді бірыңғай ұғымдарға жиынтықтау арқылы дамиды. Мыңдаған жылдарға созылған жартылай көшпелі малшылық, оның батыр, ат, киіз үй, алыс елдер, замана, көші - қоныс кеңістігі, жылы оңтүстік аймағы, "сарғая күткен қалыңдық", тағы да басқа көптеген ұғым атаулары тек қана тікелей өндірістік қатынастардың ықпалымен ғана емес, қоғамдық мәдениеттің болуымен, яғни белгілі бір тіршілік салтының әсерімен туындады.

Қазақтың болмыс шындығына, бақыланушы және қабылданушы әлемге жақындығы, бұл болмысқа етенелігі уақытты, кеңістікті адамның ішкі әлемін, тіршіліктің басқа әлемін, болмыс мәнін, ар-ұждан бастауларын түсінулерінен көрініс тапты. Мұның барлығы дүниенің негізі шындық - түп тамырға ие, осыдан келіп басқа ешбір әлем түсінігіне ұқсамайтын әлемнің ұлттық бейнесі, дүниетанымы туындайды деген қағидаға келіп саяды.

Ұғымдар жүйесінің қалыптасып дамуы ой кешудің сезімдік - деректік нұсқасынан арылу барысында жүзеге асады. Себебі, заттар мен құбылыстардың өзара қатынастарын, байланыстары мен жалпы қасиеттерін көзбен көріп, қолмен ұстауға болмайтындықтан тек ақыл қуатымен тұшыну, пайымдау арқылы ғана танып - білуге болады. Жалпы ұғымдар жүйесінің қатары неғұрлым көбейіп, олардың таным ауқымдылығының барынша кеңеюі табиғат сырларынан адамды алшақтата беретін сияқты пікір туғызады. Ал шын мәнісінде, ұғымдар байлығы адамдарды әлемнің тылсым сырын танып-біліп, табиғат күштерін игеруге жақындата түседі. Сондықтан да тіл байлығы оның лексикалық қалыптасу барысы арқылы бағаланады.

Қауымдық құрылыстың адамдары айнала қоршаған ортаны жалпылама пайымдайтын. Заттар мен құбылыстардың физикалық, химиялық қасиеттерін зерттейтін шамасы болса да жоқ еді. Сондықтан да олар табиғатты балауса көңілмен риясыз қабылдайтын, әлемге шаттана қарайтын, жер-ананың аңғал да сезімтал төл перзенттері болатын. Өйткені ол заманда адамзат бейкүнә, сәби тақілеттес еді. Бұл аталмыш қасиеттерден сайын далада мыңғырған мал өсірген, жаз жайлауын, қыс қыстауын жайлап, рулық - тайпалық құрылымға негізделген қауымдастық әмірге сәйкес өзіндік әпсаналық ой кешу үрдістері қалыптасқан қазақтар да кенде болмаған.

Солардың біреуі және бірегейі Мұхаммед Хайдар Дулати бабамыздан отыз жылдай уақыт кейін дүниеге келген Қадырғали Жалайыр еді. Оның "Шежірелер жинағы" Орталық Азияның XVI ғасырдағы ересен тарихи ескерткіші ретінде бағалануы заңды. Жан-жақты деректерге бай, шын мағынада өз заманының энциклопедиялық шығармасына айналған үлкен еңбек.

Ал, Мұхаммед Хайдар Дулати "Тарих-и Рашиди" шығармасына негізінен XIV-XVI ғасырлар аралығындағы Шағатай ұлысының шығыс бөлігін немесе Моғолстанды, ол сол кезде Сырдария, Сарысу, Балқаш, Ертіс және орталық Тянь-Шань тауларының оңтүстік беткейлері аралығындағы аумақты, яғни қазіргі Қырғызстан мен оңтүстік-шығыс Қазақстан территорияларын қамтыған өлкені сипаттай келе, оны мекендеген халықтардың саяси өмірі және шаруашылығы туралы өте мол мағлұматтар береді, осы аймақты мекендеген қазақтар, өзбектер, қырғыздар, қалмақтар (ойраттар) және басқалар сияқты көшпелі және жартылай көшпелі халықтардың тарихын талқылаған.

Осы аталған екі ойшыл - тарихшылардың еңбектерінде кездесетін кеңістік құрылымын былайша жіктейді: жоғары-төмен; көк аспан - қара жер; аспан - әке - жер-ана; жер - жер асты дүниесі; шығыс (ілгері - батыс) (кері, арт жақ); солтүстік (сол жақ) - оңтүстік (оң жақ) әлемнің төрт бұрышы, вертикалды үштік құрылымы: аспан (көк, жоғары, құдірет), жер (тіршілік), жер асты дүниесі (бабалар рухы, патшалығы), жер кіндігі (ошақ, туған жер, отан). Уақыт құрылымы жағынан - күн-түн; жарық - қараңғы; жаз - жадыра – қыс - қысыл; күз (қоңыр күз, сары ала күз, қара күз); көктем (көк майса, тіршілік), суық - жылы болып таратылады.

Қ.Жалайырдың өмірге, адамдардың қарым-қатынасына, моральдік пинциптерге мол маңыз бергендігі байқалады. Олардың бір мысалы ретінде Шыңғыс ханның сөзімен зерделеген ойларын келтіруге болады: "Шыңғыс ханда бұл әскер ұлықтары бәрімен бірге келген еді. Сол қауым құралас және олқунут. Бұл үш мың адамды анасы Ауалун енеге берді, олардың аттары белгілі емес.

Шыңғыс ханға бұл ұлықтар мәлім еді, әскерімен бүкіл шығыс білді, ұлдарына берген қоғамдары мәлім болды, оларға жарлық бұйырды. Шыңғыс хан: "Бұл ұлықтарды сіздерге бердім ұлдарым. Сіздер әлі жассыз, уақты келіп күнә етсе, сіз оларды өз көңіліңізбен өлтірмеңіз, менімен ақылдаспай. Менен соң бір - біріңмен кеңесіңіз, көп тексеріп, төрелігіңізге лайық жақсылап сұрап, істің түбіне жеткізіңіз". Ол тағы да бұл насихатты бұйырды, ол кезде барша ұлы әмірлер қарап отырған-ды, оларға шын көңілмен сенді.

Егер күнә қылса, бірігіп кеңес етсеңіз, олардың күнәсі анық болады, яғни көңілдеріңде қарсылық болмайды және оған разы болады. Өйткені олар істеріне өкініп, кінәлі санайды, содан артық азап пен қорлық бар ма".

Сонымен, Қ.Жалайырдың қазақ ойлау тарихындағы алатын орны қандай? Біріншіден, ол қазіргі ұлттық ойлау жүйесінің, тарих философиясының бастамасын қалаған. Қазіргі дегенде хронологиялық жағдай емес, мағыналы мәнді айтамыз. Екіншіден, Қадырғали тарих философиясын тек қазақ рухани дүниесінде ғана емес, басқа да түркі тілдес ұлттардың дүниетанымдарында да орнықтыруға септігін тигізген ойшыл тұлға. Үшіншіден, әлеуметтік - адами тұрғысынан алғанда Қосынұлы кейінгі ұрпақтарға өнеге боларлық өшпес рухани, ғылыми – біліми өлшемдер қалдырды. Оларды басшылыққа алып, халқымыздың өзіндік ойлау жүйесін толық және жан-жақты пайымдап, зерделеп, одан әрі дамытуға тигізген әсері мол.

XV-XVIII ғасырлар қазақ хандығы құрылып, тайпалар бірлестігінің феодалдық мемлекетінің нығая бастаған дәуірі: Қоғамдық құрылыста әлеуметтік қайшылықтар айқындала берді. Әр топ көзқарасын тарату мақсатында идеологиялық құрал іздеді. Монғол басқыншылығының салдарынан нәтижесінде мәдениетіміз төмендеп, қоғамдық өмірде жікшілдік пайда бола бастады.

Осы бір замана тұсында ногайлы қазақ көшпелі ұлысының кемеңгер ойшылы, замана сыншысы Асанқайғы, Шалкиіз, Бұхар жырау т.б. сынды ірі тұлғалар қазақ даласында әдебиетіміз бен мәдениетіміздегі жыраулық дәстүрді тудырып, қоғамдық тол ой-санамызды қалыптастырудағы еңбектерінің рөлі орасан зор болды.

Қазақ ақын-жыраулары халық өмірінің алмағайып - аласапыран, тарихта қалу-қалмауы екіталай кезеңінде тұрмыс кешіп, өз толғауларында сол тарихи кезеңдегі көкейтесті күрделі де қиын мәселелерге жауап іздеп, соның бірден-бір жоқшысы бола білді. Біле -білсек, қазақ халқы - бүкіл түркі халықтарының ата қонысын "найзаның ұшы, білектің күшімен" сақтап қалған жауынгер де жомарт халық. Ауыз - бірлікті білімдар халық.

Өз табиғи болмысынан табиғатқа, өмір құбылыстарына таңдана да танып-біле қарап, терең философиялық ой толғай білген халық. Сөзден күмбез соққан шешендері мен "қара қылды қақ жарған" тура билері, елді асқан ақылдылықпен билей білген хандары, болашақты болжай білген дана қарттары, ойшыл философтары болған. Мұны ғасырдан -ғасырға атадан балаға мұра болып қалған көне жазба мәдени ескерткіштеріміз, рухани мұраларымыз растайды.

Жалайыр ұстаған тарих философиясы бағытында жемісті қызмет атқарған, аты шыққан ақын-жыраулар атадан қалған мұраны көздің қарашығындай сақтап, рухани дәстүр сабақтастығын әрі қарай жалғастыра түсті.

Көшпелілер үшін философия пән болған емес, ол - олар үшін өмір салты, болмысы.

Қазақ философиясының өзіне тән ерекшелігі - адам, бақыт, көркемдік, сұлулық, өмір мен өлім, дүние, әлем, болмыс пен батырлық, адам мен табиғат үйлесімі мәселелері қазақтың фольклорында өзінің молдығымен, көркемдік сұлулығымен, тарихи деректілігімен, сыршылдығымен орын алды. Егерде біз қазақ философиясын дамыту барысында тағы да батыстық үлгілерімен кетсек қателесетін сияқтымыз. Бізге түркілік тол дәстүрімізді сақтай отырып, ұлттық ойлау, ұлттық болмыс өзгешелік - ерекшеліктерімізді нығайта түсіп, қазақ философиясын Шығыс философиясының үлкен бір саласы ретінде қалыптастырып, сол деңгейге көтеру керек.

Қазақ жырау - ақындарының шығармалары халық ауыз әдебиетімен, көшпелілердің әдет-ғұрпы, салт-санасымен тығыз байланысты болып, бар болмысында ойлы философиялық тарихи сабақтастық принциптері қатар жүріп отырады.

Жыраулар поэзиясының өріс алған кезеңі XIV-XVII ғасырлар болды. Сан ғасыр сынынан өтіп, халық көкірегінде жатталып, жыраудан жырауға ұласып, біздің дәуірімізге жеткен сұңғыла сөз зергерлері XV-XVIII ғасырларда өмір сүрген Асанқайғы, Қазтуған, Доспамбет, Шалкиіз, Жиембет, Марғасқа, Ақтамберді, Тәттіқара, Бұқар, Шал, Қаблиса сияқты ақын-жыраулар.

Заманның ойлы перзенті ретінде өмірдің сан алуан мәселелерін сарапқа салып, гуманистік тұрғыда философиялық дидактикалық түйін - тұжырымдар жасап, жер - суды, ата-мекенді қорғау, ел бірлігін сақтау мәселелерін зерттеген, сонау әл - Фарабиден, Бабыр мен Дулати, Қ. Жалайырдан бастау алған ойлау жүйесі ұлтымыздың ең басты байлығы деуге болады.

Қорыта айтқанда, XV-XVIII ғасырларда өмір сүрген ғұлама тарихшылар, ақын-жыраулардың кейінгі ұрпаққа қалдырған еңбектері сан алуан. Біздің тарих философиясында болсын, тарихымызда болсын, олардың алатын орны ерекше. Себебі, бұл ойшылдардың шығармашылығындағы дүниетанымдық ойлар, нақыл - өсиеттерінің философиялық мәндері бүгінгі таңда маңызын жойған жоқ. Сондықтан да бұл ғұламалардың шығармашылығын ден қойып зерттеу - қазіргі кезеңде өте өзекті мәселе болып отыр.

ҚОРЫТЫНДЫ

Қ. Жалайыр дүниетанымы негізінен, көшпелілік өркениетке арқа сүйеген қазақ тарихы философиясының бітімдерін топшылауға келешекте үлкен әсерін тигізеді деп ойлаймыз. Біздің ұлтымыздың дүниетанымдық құндылықтарында осы кезге дейін еліміздің тарихын, оның қыр-сырын жете және жан-жақты философиялық тұрғыдан зерттеген тәжірибе жоқтың қасы болып, зәрулік танытуда. Деректемелік негіздері толық анықталмаған "Шежірелер жинағы" әлі де тарихи, әдеби, діни, мәдени жағынан сараланып, адамдардың аттарына, географиялық, биографиялық ұғымдарға түсініктеме жазылып, теориялық деңгейі жоғары болғаны абзал Тілдік жағынан алғанда, көне түркі, шағатай және қазіргі қазақ тілдерінің ерекшеліктерін көрсететін тілтану жүйелері жасалынғаны дұрыс деп білеміз.

Біздің жүргізген талдауларымыз осыған ұқсас тарихи шығармаларды тарих философиясы тұрғысынан зерттеуде, мысалы Мұхаммед Хайдар Дулати мұрасын, өз септігін тигізеді деп есептейміз және басқа да әдіснамалық принциптерді айқындауда өз нәтижесін береді деген үміттеміз.

Соңғы жылдары халықтың санасы мен мәдениетінде жаңаша тарихи дүниетаным қалыптасып келеді. Осы кезеңге сәйкес келетін адамдық философиялық ойлау жүйесін жасау және оны әлемдік философия тарихы аясында өрбітіп, шыңдап, жоғары деңгейде дамытып, халықтың өзін-өзі түсінетін жағдайда келтірсе үлкен ғанибет болады. Жалпы -мәндік идеялардың тууы және басты - философияның негізгі функциясы болып табылады. Бұл идеяларды нақты тарихи негізінде қайта жасау үлкен мақсат. Адам болмысының өркениетті аспектілерін айғақтау және оны философия тарихы тұрғысынан әспеттеу үшін көлеңкеде қалып қойған ойшылдардың еңбектерін зерделеп, ғылыми өріске жету міндеті зор. Осы жолда ұлы да мәңгілік дүниетанымдық идеяларды жан-жақты зерттеу қажет. Ол мына идеялар: ғалам, космос және адам бірлігі, тұтастығы; тұлғаның құқығы мен еркіндігі, еркіндік пен жауапкершілік бірлігі; жеке адам мен адамзаттың, жеке адам мен халықтың, халық, ұлт және басқа ұлттар, халықтар бірлігі; басқа сөзбен айтқанда Ақиқат, Әсемдік, Байлық, Жетістік бірлігін философиялық және өмірлік құндылықтар ретіндегі көрінісін ажырата, тоғыстыра және келешегін айқындай қарастыру әдіснамалық мәнде үлкен орын алады. Бұл ретте атап өтетін жағдай, біздің Отанымызда әлемдік өркениеттен бөле-жара қарастыратын ғылыми бағыттарға үлкен тосқауыл қойылар еді. Негізгі философиялық идея - бұл өркениет адамының ұлы ойшылдар идеяларының шеңберіндегі қиын да ұзақ қалыптасуын анықтау, гуманитарлық құндылықтар аясындағы философиялық ойлау жүйелерінің адами келбетін ешқашанда естен шығармау керек.

Біздің еліміздің ғылыми-техникалық мүмкіндіктері мол. Бірақ адам өмірін жеңілдетуге, жақсартуға келгенде бұл мүмкіндіктердің атқаратын рөлі өте төмен. Қазіргі өркениет талаптарына біздердің үйлеріміз, жолдар, қалалардың сыртқы түрлері, олардағы сақталып келе жатқан ілгері адамзат үлгі алатын мұражайлардың орналастырулары және т.б. көп жағдайда сәйкес келе бермейді. Осының негізінде рухани азғындық жатқан болу керек: адамгершілік, ізгілік, имандылық дәрежелері төмендеген қоғамда сыбайлас жемқорлық, араққұмарлық, жезөкшелік т.б. - кейінгі ұрпақтарға тигізетін жаман әсері көбейіп келеді. Нашар тауар мен қызмет көрсету, нашар жолдар, бұзылған табиғи орта мен жабайылану, тұрпайылану, дұрыс еңбектен, жақсы істен, мәдениет нәрлерінен жирену, жаттану - бәрі бір-бірімен тығыз байланысты. Тоталитарлық жүйе кезіндегі дүкендердегі бос тұрған сәрелер, сапасы төмен өнімдер, антисауда, антиқызмет көрсету және т.б. сол аталған шынайы болмыстан кеп туындайды. Өркениетке жететін жол - біздің қоғамнан тысқары, бөтен елдің ішінде емес, өзіміздің дінімізді, ділімізді, тілімізді нығайтсақ, өткен тарихымызға үңіліп, ата-баба рухын қайта жандандырсақ, өскелең ұрпаққа тарихи сабақтастық үлгілерін кескіндеп көрсетіп, XXI ғасырдағы еліміз үшін қасқа жол -гуманистік ашық қоғам орнатып, азаматтық құқықтары сақталған, қорғалған отандастарымыздың ұлттық мемлекетін нығайтып, дамытып, жалпы адамзаттық үрдістің тең ортасында орын алу үшін аямай қызмет етуді айтамыз.

2.7. ТҮРІК ШЕЖІРЕСІ

ӘБІЛҒАЗЫ

ҚҰДАЙ ТАҒАЛАНЫҢ АДАМ ҒАЛАИССАЛАМДЫ

ЖАРАТҚАНЫНЫҢ БАЯНЫ

Құдай тағала адамды жаратар болғанда, Жәбірәйіл ғалаиссламды1 жер бетінен топырақ алып кел деп жұмсады. Ол жерден топырақ алмақ болғанда, жер хәл2 тілінде одан не қылғалы жатырсың деп сұрады. Жәбірәйіл келген жұмысын айтып еді, жер: "Менен топырақ алмаңыз, өйткені ертең адам перзенттері көбейгенде, бірі кәпір, бірі ғалым, бірі күнәкар болып, құдайдан азап шегер" - деді. Жәбірәйіл қайтып келіп, Құдай тағалаға жердің айтқанын жеткізді. Құдай тағала Мәкайыл ғалаиссаламды жіберіп еді, ол да сол сөзді айтып келді. Одан соң Құдай тағала Исрайыл ғалаиссламды жіберіп еді, ол да топырақ алмай, естігенін айтып келді. Одан кейін Құдай тағала Әзірейіл ғалаиссламды жіберді. Жер оған да жоғарыдағы айтқандарын айтып еді. Әзірейіл "сенің айтқаныңнан құдайдың хүкімі күштірек" деп, қазіргі қағба тұрған жерден топырақ алып келді.

Құдай тағала өзінің құдіретімен ол топырақты қамыр қылып, одан адамның суретін жасап, отыз тоғыз күн Мекке мен Таифтың арасына қойды. Қырық күн дегенде оған жан бітірді. Ібілістің адамға сәжда қылмағаны, адамның бейішке барып, одан бұл дүниеге қайтып келгені айдан анық, күннен мәшһүр болғандықтан, оның несін айтамын.

Адам бұл дүниеде мың жыл жасап, ол дүниеге кетті. "Адам" деген - арабтың жер қыртысы деген сөзі, өйткені Әзірейіл топырақты жердің үстінен алмай, қыртысынан алып еді. Адамның лақабы Сафиолла делінеді. Адам өз ұрпақтарынан қырық мың кісіні көріп өлді. Өзі өлер болғанда орнынан Шес атты ұлын қойды. Құдай тағала Шесті пайғамбар қылды. Ол тоғыз жүз он екі жыл өмір сүріп, жұмаққа кетті. Шестің мағынасы ғибатолла (құдайдың құлы) демек болар. Ол өлер уақыты жеткенде, орнына ұлы Анушты отырғызды, өзі үлкен атасы Адамның жолын қуып, тоғыз жүз екі жыл бұл дүниеде тұрып, ол дүниеге кетті. Ануштың мағынасы садық (түзу жүретін) демек болар. Ол өлерінде Қинанды орнына отырғызып, көп насихат және өсиет қалдырды. Қинан сегіз жүз қырық жыл атасы жолымен жүріп, ұлы Мәһлайылды орнына қалдырып, тәңірі салған жерге кетті.

Мәһлайыл заманында адам ұрпағы көп болды. Мәһлайыл Бабыл3 жұртынан Сос атты қала салдырды. Там үйлер салдырып, кент жасатты. Оған дейін там үйлер болмаған еді, адамдар таудың қуысында, жапсарларында, аңғарларында отырар еді. Мәһлайыл елге қай жерден жайлы жер тапсаңдар, сол жерге кент салып, егін егіңдер деп жарлық қылды. Халық оның айтқанын істеді. Мәһлайыл тоғыз жүз жиырма жыл жасап, ол дүнияға кетті. Өлерінде ұлы Бердіні өз орнына қалдырды. Берді де тоғыз жүз алпыс жыл жасап, ұлы Ахнұқты өз орнына отырғызып, атасының артынан кетті.

...Нұх екі жүз елу жасқа келгенде Құдай тағала оны пайғамбар қылып, сол кездегі халыққа жіберді. Жеті жүз жыл Нұх халықты мұсылмандыққа үгіттеді, ер және әйелі бар сексен адам иман келтірілді. Жеті жүз жыл жатпай-тұрмай халықты құдайға сеніп, иман келтіріңдер деп үгіттегенде, сексен адамның ғана мұсылман болғанына қатты ренжіп, Нұх құдай тағаладан сексен адамнан басқаларын жоқ қылуын сұрап дұға оқыды. Нұхқа Жәбірәйіл ғалаисслам келіп: "Құдай тағала сенің дұғаңды қабыл қылып, пәлен уақытта жер жүзіндегі халықтың баршасын суға қарық қылмақ болды, соған "кеме жасасын" деді", - деп өзі кемені қалай жасауды үйретті. Нұх пайғамбар құдайға иман келтірген кісілермен бірге кеме жасады. Сол кезде жерден су шықты, аспаннан жаңбыр жауды. Нұх пайғамбар ұшар құстың, аяқты жануарлардың әрқайсысынан бір жұптан алып, мұсылмандық қабылдаған сексен кісімен кемеге отырды. Жер бетіндегі өзге жанды нәрселердің бәрі сұға қарық болды. Алла тағаланың әмірімен су қайта тартылды. Нұх мінген кеме Шам жұртындағы Мүсіл шаһарының қасындағы Жуды тауынан шықты. Кемеге рәджаб айының алғашқы күні мініп еді, алты ай он күн дегенде мұхаррам айының онында кемеден шықты. Таудың етегінде отырды, кісілердің көпшілігі ауру болды, Нұхтың үш ұлы мен үш келіні ғана сау қалды, қалғандары ол дүниеге сапар шекті.

Нұх пайғамбар үш ұлын үш тарапқа: Хам атты ұлын Үндістан жаққа, Сам атты ұлын Иран жаққа, Иафес атты ұлын солтүстік жаққа жіберді. Үшеуіне айтты: "Адам перзерттерінен үшеуіңізден өзге ешкім қалған жоқ, үшеуіңіз үш жұртта отырыңыз, ұрпақтарыңыз көп болса, сол барған жерлеріңізді жұрт етіп отырыңыз".

Иафесті біреулер пайғамбар еді дейді, біреулер пайғамбар емес дейді. Иафес атасының әмірімен Жуды тауынан кетіп, Еділ мен Жайық суының арасына қоныс тепті. Екі жүз елу жыл онда тұрып, опат тапты. Иафестің сегіз ұлы бар еді, ұрпақтары көп болды. Олар мыналар: Түрік, Хазар, Сақлап, Орыс, Мең, Шын, Кеймар, Тарих, Иафес өлерінде өз орнына үлкен ұлы Түрікті отырғызып, өзге ұлдарына; "Баршаңыз Түрікті патша деп біліп, оның сөзінен шықпаңыздар", - деп өсиет қылды, оған Иафес ұғланы деген лақап қойды.

Иафес өте әдепті және ақылды кісі еді, атасынан кейін оның қалдырған жерін аралап көрді. Оған әсіресе Ыстықкөл деген жер қатты ұнады, сол жерде тұрып қалды. Түріктердегі кейбір рәсімдер сол кісіден қалды. Түріктің төрт ұлы бар еді; Түтік, Хакал, Барсажар, Амлақ. Түрік өзі өлер шағында Түтікті өз орнына отырғызып, қайтпас сапарға кетті.

Түтік ақылды, дәулетті, жақсы патша болды. Түрік арасында көптеген әдет-ғүрып ережелерін шығарды. Парсы жұртының алғашқы патшасы Кеймарспен замандас еді.

Күндер де бір күн аңға шығып, киік ұстап, кәуап етіп жеп отырғанда бір турам ет жерге түсіп кетті. Оны жерден алып аузына салғанда, сондайда бір дәмді болды. Сөйтсе ол жер тұзды жер екен. Асқа түз салу содан қалды. Түтік еті жүз қырық жыл ғұмыр кешкеннен соң, өз орнына ұлы Елше ханды отырғызып, өзі Барса келмес деген жерге кетті.

Елше хан тағы көп жылдар патшалық құрып, асарын асап, жасарын жасап, атасының артынан кетті. Өлерінде ұлы Деббақой ханды орнына қалдырды. Дебтің мағынасы тақтың төменгі жері, бақойдың мағынасы елдің үлкені деген болады. Ол көп патшалық құрып, достарының күлгенін, дұшпандарының жылағанын көріп сүйініп, ұлы Күйік ханды өз орнына отырғызып, Барса келмеске кетті.

Күйік хан ата тағына отырып, бірнеше жылдар әділ патшалық құрып, алтыншы ұлы Алыншаны өз орнына отырғызып, халық баратын жерге кетті.

Алынша хан көп жылдар патшалық қылды. Нұх пайғамбар заманынан Алынша ханға шейін барша Иафес әулеті мұсылман еді. Алынша хан заманында жұрт байып, дәулеті тасыды. "Ит семірсе иесін қабар" деген өзбек мақалы бар еді. Әр кісі өзінің ең қимас адамы не ұлы, не қызы, болмаса аға-інісі өлсе, соған ұқсатып, қуыршақ жасатып қоятын болды. "Бұл - пәленшенің суреті" деп оны сүйер еді, ас келгенде оның алдына ас қойып, оның жүзін өбіп, көзін сүртер еді, оған бас ұрар еді. Бұндай әдет қайталана - қайталана пұтқа табынуға әкелді.

Алынша ханның егіз туған екі ұлы бар еді, бірі - Татар, бірі - Монғол Алынша хан қартайған соң, елін екі ұлына бөліп берді. Бұл екеуі бір-біріне жамандық ойламай, тату-тәтті, бақытты өмір сүрді. Әуелі Татар туралы айтайық, Монғолды содан кейін айтармыз.

ТАТАР ХАННЫҢ БАЯНЫ

Татар хан өзінен басқа жеті ұрпағына дейін патшалық құрды. Ол көп жылдар патшалық қылып, опат тапты. Оның орнына ұлы Бұқа хан отырып, көп жылдардан соң ол да өлді. Одан соң Бұқа ханның ұлы Иланша елге көп жыл билігін жүргізіп, опат тапты. Одан соң таққа отырған оның ұлы Атлы хан болды. Ол да бірнеше жыл уайым-қайғысыз өмір кешті. Оның орнына отырған ұлы Атсыз хан бірнеше жыл жауын жаулап, аңын аулап, атасы соңынан кетті. Атасы орнына қалған Орда хан көп жыл арақ пен қымыз ішіп, қытайы қамқаны пішіп, терең суларды кешіп, атасының артынан кетті. Одан кейін бірнеше жыл Байду хан патшалық құрды.

Татар мен Монғол бөлініп, өз алдарына патшалық құрғаннан бері араларында келіспеушілік болмайтын еді. Татар хан ұрпақтары өз жерінде, монғол ұрпақтары өз жерінде билік жүргізер еді. Байду хан ақылсыз, көрсе қызар жігіт болды. Монғол хан ұрпақтарымен жауласып, оларға көз аларта бастады. Сол кезде ажал келіп жағасынан алып, атасының қасына алып кетті. Оның орнына ұлы Сүйініш хан отырды. Сүйініш хан заманында татар мен монғол елінің арасында дұшпандық оты өршілді, оны Әмударияның суымен де өшіре алмастай болды. Монғол барлық кезде де жеңіске жетіп жүрді. Сүйініш ханның істеген істеріне Монғол хан жайында айтып болғаннан кейін оралармыз.

МОНҒОЛ ХАН ЖӘНЕ ОНЫҢ ШЫҢҒЫС ХАНҒА

ДЕЙІНГІ ҰРПАҚТАРЫ ЖАЙЫНДА

Монғол сөзі мұң және ол деген сөздерден шыққан, жұрттың тілі келмегендіктен келе-келе - мұғұл деп кеткен. "Мұңның" мағынасы қайғы екенін барша халық біледі, ал "ол" - дың мағынасы да қайғыға жақын, түнерген дегенге келеді. Сонда монғол дегеніміз түнерген, қайғылы деген болады. Бұл тайпадан тоғыз кісі патшалық қылды. Алғашқысы - Монғол хан, соңғысы - Ел хан. Шарафутдин Иезди өзінің "Зафарнама" деген кітабының кіріспесінде "Түрік халқында не нәрсені де болса да, тоғызға апаратын әдет бар, құдай тағала одан артық жаратпаған, бұл әдет Монғолдың тоғыз ханынан алынған" деп жазады.

Монғол хан көп жылдар патшалық қылды, төрт ұлы бар еді. Үлкені - Қара хан, екіншісі -Өз хан, үшіншісі - Көз хан, төртіншісі - Көр хан. Монғол хан өлерінде орнына үлкен ұлы Қара ханды қойып кетті.

Қара хан атасынан кейін бүкіл елге патша болды. Қазіргі Ұлытау және Кішітау дегендерді ол кезде Ертағы және кертағы деп атайтын. Ол тауларды жайлар еді, қыста Қарақұм мен Сырдың жағасын қыстар еді. Қара хан заманында жұрттың бәрі кәпір болып, араларында бірде-бір мұсылман қалмады.

ОҒЫЗ ХАННЫҢ ДҮНИЕГЕ КЕЛГЕНІНІҢ БАЯНЫ

Қара хан үлкен әйелінен ай десе аузы, күн десе көзі бар бір ұл көрді. Ол үш тәулік анасын ембеді. Түнде анасының түсіне кіріп: "Әй, ана! Мұсылман бол, егер мұсылман болмасаң, өлсем де сенің емшегіңді ембеспін" деуші еді. Анасы баласын аяп, тәңірінің бірлігіне иман келтірді. Ұлы анасының емшегін емді, бірақ анасы көрген түсін, өзінің мұсылман болғанын ешкімге айтпады. Түрік халқы Иафестен Алынша хан заманына шейін мұсылман еді. Алынша хан болғаннан кейін мал басы көбейіп, халық байлыққа мас болып, тәңіріні ұмытты, діннен ажырады. Қара хан заманында мүлдем кәпір болды. Егер атасының мұсылман болғанын естісе, оны ұлы, егер ұлының мұсылман болғанын естісе, атасы өлтірер еді. Ол кезде монғолда бала бір жасқа шыққанша ат қоймайтын әдет бар еді. Бала бір жасқа келгенде, Қара хан елге сауын айтып, үлкен той жасады. Той үстінде оғланды көпшілікке көрсетіп, хан билеріне: "Бұған қандай ат қоясыздар, баламыз бір жасқа жетті", - дейді. Сонда бала билердің жауап бергенін күтпей: "Менің атым Оғыз болар, оны білмек баршаңызға парыз болар" - депті. Тойға жиналған үлкенді-кішілі халық бұған таң қалып, ұлан өз атын өзі айтып тұр, бұдан артық жақсы ат болмас деп, атын Оғыз қойды. Сондай-ақ халық: "Бір жасар баланың мұндай сөйлегенін ешкімнің еш уақытта естігені не көргені болмас, бұл - бір жақсылықтың нышаны болар, өмірі ұзақ, дәулеті және рухы ұзаған, жаны жайылған болсын", - деп, бата қылды.

Оғыз тілі шығысымен үнемі "Алла", "Алла" деп жүрер еді, оны жұрт тілі келмегесін, аузына келгенін айтып жүр деп ойлады. Өйткені "Алла" - араб сөзі, ал араб тілін монғолдың еш атасы білген емес. Баланың жүрегі мен тіліне "Алла" деген сөзді оны сүйгендіктен және әулие тұтқандықтан құдай тағаланың өзі салған еді.

Оғыз өсіп жігіт болған кезде Қара хан оған өзінің інісі Көр ханның қызын алып берді. Оңашада Оғыз қызға: "Бүкіл әлемді, сені мен мені жаратқан - бір құдай, оның аты Алла, онысыз ештеңе қылма, оған сенімің берік болсын", - дейді. Қыз бұл сөзді қабылдамады. Оғыз орнынан тұрып, басқа жерге жатты. Сол кезден бастап күндіз сөйлеспей, түнде басқа жерге жататын болды. Біраз уақыт өткеннен кейін Қара ханға: "Ұлың алған әйелін сүймейді, сондықтан бірге жатпайды" деп хабарлайды. Мұны естіген соң, Қара хан тағы бір інісі Көз ханның қызын айттырды. Оғыз хан оған да жоғарыда айтқанын қайталады. Ол қыз да оның айтқанын қабылдамады, сол үшін онымен де бірге жатпады.

Бірнеше жылдар өтті. Бір күні аңға шығып, қайтып келе жатқанда, өзеннің жағасында кір жуып отырған әйелдерді көрді. Олардың ішінен атасының інісі Өз ханның қызына көзі түсті. Біреуді жіберіп шақыртсам, сырым ашылып қалар деп қорқып, өзін шетке шақырып, "ешкімге айтпаймын" деген уәдесін алып: "Атам маған екі қыз алып берді, менің оларды сүймегенімнің себебі - мен мұсылманмын, олар кәпір, сендер мұсылман болыңдар деп едім, олар көнбеді. Егер мұсылман болсаң, мен сені алар едім" деді. Қыз: "Сен қай жолда болсаң, мен сол жолда болайын", - деді. Оғыз бұл қызды алатынын атасына айтты. Атасы үлкен той қылып, қызды Оғызға алып берді. Ол қыз мұсылман болды, Оғыз да оны қатты сүйер еді.

Бұдан көп жылдар өтті. Бір күні Оғыз алыс жерге аңға кетті. Қара хан барлық әйелдері мен келіндерін жинап ас берді. Сөйлесіп отырып, әйелінен баласының соңғы әйелін жақсы көріп, бұрынғыларына бармау себебін сұрады. Әйелі: "Мен білмеймін, келіндерінің өздерінен сұра", - деп жауап берді. Хан үлкен келінінен сұрап еді, ол айтты:

Балаңыз мұсылман болып тұрады, біз екеумізге де мұсылман болыңдар деп еді, біз оны қабыл қылмадық. Кіші келініңіз мұсылман болғандықтан, оны сол үшін күшті сүйеді.

Бұл сөзді естігеннен кейін Қара хан бектерін шақыртып, амандасты, келген қорытындысы Оғызды аңда жүргенде ұстап өлтіру болды. Қара хан еліне кісі жіберіп, аңға шығамын, тез жиналсын деп бұйрық берді. Бұл сөзді Оғыздың кіші әйелі есітіп, естігендерін Оғызға жеткізуге әдейі кісі жіберді. Оғыз бұл хабарды естігеннен соң елге кісі жіберіп: "Әкем әскер жиып мені өлтіргелі келе жатыр, мені қолдайтындарың маған келіңдер, әкемді қолдайтындар әкеме барсын", - деді. Елдің көбі Қара хан жағына шығып, азырағы Оғыз қасына келді. Қара ханның інілерінің көптеген ұлдары бар еді, оларды Қара ханнан айырылар деп ешкім ойламас еді. Солардың баршалары Оғыз хан қасына келді. Оғыз оларға ұйғыр деп ат қойды. "Ұйғыр" - түркі сөзі, мағынасы баршаға мәлім, жабысу, қосылу дегенге келеді. "Сүт іріді" десек, ол бірі - бірінен айырылып, бөлшектену болады, ал "сүт ұйыды" десек, бірі - бірімен жабысып, қатық болу болады. Немесе "имамға ұйыды" дегеніміз - имам, тұрса тұрып, отырса отыру деген сөз. Бұл бір кісіге бағынып одақ болу. Олар келіп, Оғыздың етегіне екі қолдарымен мықтап жабысты, Оғыз оларға "ұйғырлар" яғни "бірігушілер" деді. Қара хан мен Оғыз әскерлерін сапқа тұрғызып, өзара соғысты. Құдай тағала қолдап, Оғыз жеңіске жетіп, Қара хан қашты. Кімнің атқаны белгісіз, Қара ханның басына оқ тиіп, хан сол жарадан өлді. Оғыз хан ата тағына отырды.

ОҒЫЗ ХАННЫҢ ХАН БОЛҒАНЫНЫҢ БАЯНЫ

Оғыз хан өзіне қараған елдің баршасын мұсылман болуын талап етті. Мұсылман болғанын құрметтеп, болмағандарының өзін өлтіріп, бала-шағасын құл қылды.

Ол кезде Қара ханға тәуелді елдерден басқа жұрттар көп еді. Әрбір үлкен жұрттардың өз патшасы болар еді, кішірек елдер соған бағынып тұрар еді. Қара ханның қол астындағы мұсылман болған елдер Оғызға келіп қосылды да, мұсылман еместері өзге жұртқа қарап кетті.

Оғыз хан жыл сайын монғол жұртында отырған елдермен соғысып, жеңіп келер еді, ақыры олардың бәрін бағындырды. Қашып құтылғандары татар ханына барып паналады. Татарлар сол кезде шүршітпен қатар отыратын еді. Шүршіт деген бір үлкен жұрт еді, қалалары мен кенттері көп болатын, қытайдың солтүстік жағында болатын. Үнділер мен тәжіктер оны шын дейтін. Оғыз хан татарларға шабуыл жасады. Татар ханы көп әскермен оған қарсы тұра алмады, Оғыз жеңді. Оғыз хан әскерінің қолына көп олжа түсті. Бұл дүнияны артуға ат көлігі аздық етті. Әскердің ішінде бір шебер адам бар еді, ол арба жасауды ойластырды. Сөйтіп, арба жасап, барлық олжаны соған тиеді. Бұрын арбаның өзі де, аты жоқ еді. Жүргенде қаңқ-қаңқ еткен дыбыс шығарғанына қарай, оның атын "қаңқ" деп атады, оны жасаған адамды қаңқпы деді. Бүкіл қаңлы елі осы адамның балаларынан тарады.

Оғыз хан монғол мен татардың сүйегі бір бола тұрса да, жетпіс екі жыл бойына татармен соғысты. Жетпіс үш жыл болғанда барша татар елін өзіне қаратып, мұсылман қылды. Одан кейін оғыз қытайды және шүршітті, сондай-ақ таңғұтты жеңіп алды. Таңғұтты тәжіктер тибеттер дейтін еді. Одан кейін барып қара қытайды бағындырды, ол үлкен жұрт еді. Халқының түсі үнділер сияқты қара болар еді.

Үндістан мен Қытайдың арасында, мұхиттың жағасында, Таңғұттың қыста күн шығысында, жазда оңтүстік шығысында, биік таулардың арасында көп елдер бар еді, патшасының атын Итбарақ дер еді. Оғыз хан оған шабуыл жасады, үлкен ұрыс болды. Итбарақ жеңіп, Оғыз хан қашты. Ұрыс болған жердің бергі жағында екі үлкен өзен бар еді. Сол екі судың арасында тоқтап, қашқан әскерін жиыстырды.

Ұлы патшалардың алыс сапарға шыққанда әйелдерін алып жүретін әдеттері болатын. Осы әдетпен нөкерлерінің кейбіреуі де әйелдерін ала жүруші еді. Оғыз ханның бір бегі де әйелін алып барып еді. Өзі ұрыста өліп, қатыны қашып құтылып, екі судың ортасында тұрған ханның артынан жетті. Әйел жүкті еді. Толғағы келді. Күн суық еді, кірейін десе үй жоқ, бір іші шіріген ағаштың қуысында босанды, ұл тапты. Мұны естіген хан: "Әкесі менің көз алдымда соғыста өлді, қамқоршысы жоқ" - деп атын Қыпшақ қойып, өз қамқорлығына алды. Түркі тілінде іші қуыс ағашты қыпшақ дер еді, бұл бала ағаш ішінде туғандықтан, атын қыпшақ қоюы содан еді. Бұл кезде іші қуыс ағашты шыпшақ дейді. Қара халық тілі келмегендіктен к-нің орнына ш - айтып кеткен. Бұл баланы хан өз тәрбиесінде ұстады, жігіт болғаннан соң көп ел және нөкер беріп, Оғыз ханға жау болған орыс, олақ, мажар, башқыр елдеріне жіберді. Қыпшақ үш жүз жыл Дон мен Еділ атты үлкен өзеннің жағасында патшалық етті. Барша қыпшақ елі соның ұрпағынан шықты. Оғыз ханның заманынан Шыңғыс ханның заманына шейін Дон, Еділ, Жайық аталатын бұл үш судың жағасында қыпшақтан өзге ел жоқ еді. Ол жерде қыпшақтар төрт мың жылдай отырды, сондықтан ол жер Дешті қыпшақ (қыпшақ даласы) деп аталды.

Оғыз хан Итбарақ ханнан жеңілгеннен кейін он жеті жыл өткенде тағы аттанып барып, Итбарақпен соғысып, оны жеңіп, Итбарақ ханды өлтіріп, жұртын алып, мұсылман болғандарға тимей, тәңірге иман келтірмегендерді өлтіріп, балаларын құл қылып, еліне қайтып келді.

ОҒЫЗ ХАННЫҢ ТҰРАН МЕН ҮНДІСТАНҒА ЖОРЫҒЫ

Оғыз хан бүкіл монғол және татар елдерінің әскерлерін жиып, Талас пен Сайрамға келді. Ташкент, Самарқан, және Бұхара хандары сап түзеп, соғыса алмады, ірі қалалар мен берік қамалдарға тығылды. Ол қалаларды өзі қамап, ұлдарын Әндіжан мен Түркістанға жіберді. Алты айда олар Түркістан мен Әндіжанды алып, әкесінің қызметіне келді.

Оғыз хан өзі басып алған уәлаяттарының баршасына даруғалар4 қойып, Самарқан жаққа жүріп, оны алып, даруға қойып, Бұхара келді. Оны алғаннан соң Балхыға барып, оны алды да, Ғop уәлаятына аттанды. Қыс еді, күн қатты суық болды. Ғордың тауларына қар көп жауып, әскердің жүруіне қиындық келтірді. Хан ешкім менен ұзап қалмасын деп бұйрық қылды. Барып Ғорды алды. Сол кезде жыл келіп, жаз шықты. Әскерінің санын алып еді, бірнеше кісі жетіспеді. Оларды сұрап еді, ешкім білмеді. Тек бірнеше күннен соң ғана ол кісілер әскердің артынан жетіп, хан қызметіне барды. Хан олардың хал-жағдайын сұрағанда, олар айтты:

Бірнеше кісі болып әскер соңынан келе жатыр едік, тау ішінде бір кеште қалың кар жауып, жол таба алмай, сол жерде жаттық, аттарымыз бен түйелеріміздің бәрі өлді. Жаз болғаннан соң жаяулап келе жатырмыз, - деді. Хан бұл адамдарды "қарлық" деп атаңдар деп бұйрық қылды, барлық қарлықтар сол адамдардың ұрпағынан шыққан.

Оғыз хан одан соң Кабул мен Ғазнинді алып, Кашмир үстіне жүрді. Ол кезде Кашмирдің патшасының аты Жағма еді. Ол Кашмирдің биік таулары мен үлкен өзендеріне арқа сүйеп, Оғыз ханға бағынбады, жылдай соғысты. Екі жақтан да көп адам өлді. Хан жеңіп, Кашмирді алып, Жағманы өлтірді, әскерін быт-шыт қылды. Біраз уақыт сонда тұрып, қайтып Бадахшан үстімен Самарқанға келді, одан Монғолстанға барып үйіне түсті.

ОҒЫЗ ХАННЫҢ ИРАН, ШАМ ЖӘНЕ

МЫСЫР ЖАҚҚА ЖҮРГЕНІНІҢ БАЯНЫ

Бір жыл ел-жұртында тұрып, екінші жыл "Иран жаққа аттанамын, бірнеше жылдық қамдарын жасасын", - деп елге жар салды. Екінші жылы аттанып, Талас шаһарына келді. Арыған, ашыққан және адасқан адамдарды алып келіңдер деп әскердің соңына қалдырған кісілері бар еді.

Олар ханға кейін қалған бар үйлі болған адамды алып келді. Хан одан: "Неге кейін қалдың?" - деп сұрады. Ол кісі айтты: "Көлігім жоқтықтан жаяу келе жатыр едім. Әйелім босанып еді, аштықтан анасы баланы жарытпады. Келе жатқанымда судың жағасында бір шағаланың қырғауылды ұстағанын көрдім, ағашпен шағаланы ұрып едім, қырғауылды тастай қашты. Қырғауылды әйеліме апарып, кәуап жасап беремін деп жүргенде кешігіп қалдым", - деді. Хан бұл пақырға ат, азық және дүние-мүлік беріп, сен бұл жорыққа бармай-ақ "қал аш!" деді. Барша қалаш руы сол кісінің ұрпағынан тараған. Бұларды қазір қалаж деп те атайды. Мәуреннаһрда олар көп болатын, Аймақ еліне қосылады. Хорасан мен Иракта да біраз қалаштар тұрады.

Оғыз хан Таластан өтіп, Самарқан мен Бұхараға келді. Әму дариясынан өтіп Хорасанға барды. Ол шақта Иран жұртында жақсы патша жоқ еді, Кеймарыс өліп, Гушыңды патша көтермеген кез еді. Бұндай уақытты арабтар "мәлік туаиф" дер еді, оның мәнісі - "ел сайын бір төре" дегені. Түріктер ондай уақытты "үй басына қара хан" дер еді, мәнісі - "бір үйде бір кісі хан болар" яғни "үй сайын бір хан" дегені. Иран жұрты сондай еді. Оғыз хан Хорасанды алған соң, Ирак – аджамды5, Ирак-арабты6, Әзірбайжанды, Әрменияны, Шамды7 алып, Мысырға8 шейін барды. Бұл елдердің біреулерін соғыспен бағындырып, біреулерін өзара келісіп, өзіне тәуелді етті.

Шам уәлаятында тұрғанда бір нөкеріне алтын жақ пен үш оқ берді. "Бұл жақты шығыс жақтағы адам аяғы баспаған бір шөлге шетін шығарып көмесің, үш оқты батыс жақтағы сондай жерге көмесің", деп құпия тапсырма берді. Ол кісі ханның жарлығын орындап келді. Бұл оқиғадан бір жыл өткенде үш үлкен ұлын шақырып алып: "Мен жат жерде жүрмін, ісім көп, аң аулауға қолым тимей түр. Күн шығыс жақта, пәлен деген шөлде аң көп, сонда барып аң аулап келіндер", - деп үлкен ұлдары - Күн, Ай, Жұлдыз үшеуін жіберді. Одан соң Көк, Тау, Теңіз атты үш кіші ұлдарын шақыртып, оларға да ағаларына айтқан сөздерін айтып, күн батыс жаққа жіберді.

Бірнеше күн өткенде үш үлкен ұлы алтын жақпен көп аң атып алып, хан алдына әкелді. Үш кіші ұлы үш алтын оқ пен көп аң әкеліп, әкесінің алдына қойды.

Хан балаларының жақ пен оқты тауып келгендерінің ырымы етіп, аң еттеріне түрлі астарды қостырып, халықты шақырып, той қылды. Тапқан алтын жақ пен оқты балаларына қайтарып берді.

ОҒЫЗ ХАННЫҢ ТҰРАН МЕН ҮНДІСТАНҒА ЖОРЫҒЫ

Оғыз хан бүкіл монғол және татар елдерінің әскерлерін жиып, Талас пен Сайрамға келді. Ташкент, Самарқан, және Бұхара хандары сап түзеп, соғыса алмады, ірі қалалар мен берік қамалдарға тығылды. Ол қалаларды өзі қамап, ұлдарын Әндіжан мен Түркістанға жіберді. Алты айда олар Түркістан мен Әндіжанды алып, әкесінің қызметіне келді.

Оғыз хан өзі басып алған уәлаяттарының баршасына даруғалар4 қойып, Самарқан жаққа жүріп, оны алып, даруға қойып, Бұхара келді. Оны алғаннан соң Балхыға барып, оны алды да, Fop уәлаятына аттанды. Қыс еді, күн қатты суық болды. Ғордың тауларына қар көп жауып, әскердің жүруіне қиындық келтірді. Хан ешкім менен ұзап қалмасын деп бұйрық қылды. Барып Ғорды алды. Сол кезде жыл келіп, жаз шықты. Әскерінің санын алып еді, бірнеше кісі жетіспеді. Оларды сұрап еді, ешкім білмеді. Тек бірнеше күннен соң ғана ол кісілер әскердің артынан жетіп, хан қызметіне барды. Хан олардың хал-жағдайын сұрағанда, олар айтты:

Бірнеше кісі болып әскер соңынан келе жатыр едік, тау ішінде бір кеште қалың қар жауып, жол таба алмай, сол жерде жаттық, аттарымыз бен түйелеріміздің бәрі өлді. Жаз болғаннан соң жаяулап келе жатырмыз, - деді. Хан бұл адамдарды "қарлық" деп атаңдар деп бұйрық қылды, барлық қарлықтар сол адамдардың ұрпағынан шыққан.

Оғыз хан одан соң Кабул мен Ғазнинді алып, Кашмир үстіне жүрді. Ол кезде Кашмирдің патшасының аты Жағма еді. Ол Кашмирдің биік таулары мен үлкен өзендеріне арқа сүйеп, Оғыз ханға бағынбады, жылдай соғысты. Екі жақтан да көп адам өлді. Хан жеңіп, Кашмирді алып, Жағманы өлтірді, әскерін быт-шыт қылды. Біраз уақыт сонда тұрып, қайтып Бадахшан үстімен Самарқанға келді, одан Монғолстанға барып үйіне түсті.

ОҒЫЗ ХАННЫҢ ИРАН, ШАМ ЖӘНЕ МЫСЫР ЖАҚҚА ЖҮРГЕНІНІҢ БАЯНЫ

Бір жыл ел-жұртында тұрып, екінші жыл "Иран жаққа аттанамын, бірнеше жылдық қамдарын жасасын", - деп елге жар салды. Екінші жылы аттанып, Талас шаһарына келді. Арыған, ашыққан және адасқан адамдарды алып келіңдер деп әскердің соңына қалдырған кісілері бар еді.

Олар ханға кейін қалған бар үйлі болған адамды алып келді. Хан одан: "Неге кейін қалдың?" - деп сұрады. Ол кісі айтты: "Көлігім жоқтықтан жаяу келе жатыр едім. Әйелім босанып еді, аштықтан анасы баланы жарытпады. Келе жатқанымда судың жағасында бір шағаланың қырғауылды ұстағанын көрдім, ағашпен шағаланы ұрып едім, қырғауылды тастай қашты. Қырғауылды әйеліме апарып, кәуап жасап беремін деп жүргенде кешігіп қалдым", - деді. Хан бұл пақырға ат, азық және дүние-мүлік беріп, сен бұл жорыққа бармай-ақ "қал аш!" деді. Барша қалаш руы сол кісінің ұрпағынан тараған. Бұларды қазір қалаж деп те атайды. Мәуреннаһрда олар көп болатын, Аймақ еліне қосылады. Хорасан мен Иракта да біраз қалаштар тұрады.

Оғыз хан Таластан өтіп, Самарқан мен Бұхараға келді. Әму дариясынан өтіп Хорасанға барды. Ол шақта Иран жұртында жақсы патша жоқ еді, Кеймарыс өліп, Гушыңды патша көтермеген кез еді. Бұндай уақытты арабтар "мәлік туаиф" дер еді, оның мәнісі - "ел сайын бір төре" дегені. Түріктер ондай уақытты "үй басына қара хан" дер еді, мәнісі - "бір үйде бір кісі хан болар" яғни "үй сайын бір хан" дегені. Иран жұрты сондай еді. Оғыз хан Хорасанды алған соң, Ирак – аджамды5, Ирак-арабты6, Әзірбайжанды, Әрменияны, Шамды7 алып, Мысырға8 шейін барды. Бұл елдердің біреулерін соғыспен бағындырып, біреулерін өзара келісіп, өзіне тәуелді етті.

Шам уәлаятында тұрғанда бір нөкеріне алтын жақ пен үш оқ берді. "Бұл жақты шығыс жақтағы адам аяғы баспаған бір шөлге шетін шығарып көмесің, үш оқты батыс жақтағы сондай жерге көмесің", деп құпия тапсырма берді. Ол кісі ханның жарлығын орындап келді. Бұл оқиғадан бір жыл өткенде үш үлкен ұлын шақырып алып: "Мен жат жерде жүрмін, ісім көп, аң аулауға қолым тимей тұр. Күн шығыс жақта, пәлен деген шөлде аң көп, сонда барып аң аулап келіңдер", - деп үлкен ұлдары - Күн, Ай, Жұлдыз үшеуін жіберді. Одан соң Көк, Тау, Теңіз атты үш кіші ұлдарын шақыртып, оларға да ағаларына айтқан сөздерін айтып, күн батыс жаққа жіберді.

Бірнеше күн өткенде үш үлкен ұлы алтын жақпен көп аң атып алып, хан алдына әкелді. Үш кіші ұлы үш алтын оқ пен көп аң әкеліп, әкесінің алдына қойды.

Хан балаларының жақ пен оқты тауып келгендерінің ырымы етіп, аң еттеріне түрлі астарды қостырып, халықты шақырып, той қылды. Тапқан алтын жақ пен оқты балаларына қайтарып берді.

Үш үлкен ұлы жақты сындырып үшеуі бөліп алды, кішілері бір - бір оқтан алды.

Басып алған жерлерінде көп жылдар тұрып, дұшпандарын құртып, достарын сыйлап, басы Сайрам, аяғы Мысырға шейінгі уәлаяттардың баршасына әкімдер қойып, қайтып өз жұртына оралды.

ОҒЫЗ ХАННЫҢ ӨЗ ЖҮРТЫНА КЕЛІП,

ТОЙ ЖАСАҒАНЫНЫҢ БАЯНЫ

Оғыз хан алыс сапардан балаларым және халқыммен бірге аман - есен келдім деп ұлық той жасатты. Ағаштардың бұтағын алтынмен қаптатып, оны лағыл, жақұт, измұрт, ферузат және дүрр тастарымен безендірді.

Бұл оқиға туралы ақындар мынадай бәйіт айтар еді:

Бір үйді тікті алтыннан ол шариялар

Ол үйді безендірді жұрт таң қалар

Тоғыз жүз жылқы, тоғыз мың қой сойдырды,

Былғарыдан тоқсан тоғыз ыдыс қойдырды

Тоғызына арақ, тоқсанына қымыз құйғызып,

Барша нөкерлерін арақ пен қымызға тойдырды.

Оғыз хан алты ұлына ақыл-кеңес айтып, бектеріне билігін айтып, жұрттар мен қалаларды, елдер мен дүние-мүлікті үлестіріп берді.

Оғыз паш етті өзінің мырзалығын,

Алты ұлына білдірді ырзалығын

Әкесіне көп көмек берді олар

Ақыл, ерлік істермен халыққа ұнар.

Одан соң жорықта көрсеткен қызметтері мен ерліктеріне лайық әр нөкерлеріне қалалар мен қамалдарды, кенттер мен басқа да сыйлықтарды үлестірді.

Ұлдарына тағы да былай деді:

Сіз үш үлкен ұлым, алтын жақ тауып әкелдіңіздер және оны бұзып (сындырып) алдыңыздар, сондықтан бүгіннен бастап қиямет-қайым болғанша Сіздерді "бұзық" десін. Үш оқ тауып келген кіші ұлдарым, сіздерді "Үшоқ" десін. Жақты және оқты тапқандардың адамның ісі емес, тәңірінің ісі. Бізден бұрын өмір сүрген халық жақты патшаға теңеп, өздерін оқпыз деп түсінген. Керілген жақпен оқты қалай қарай атса, оқ сол жаққа барар. Мен өлгеннен кейін Күн хан менің тағыма отырсын. Одан соң халық Бұзық ұрпағынан кімді қабыл қылса, сол патша болсын. Ақыр заман болғанша Бұзықтың бір жақсысы патша болып, өзгелері тақтың оң жағына отырсын, үшоқтар сол жағына отырсын, өмір бойы дүние таусылғанша нөкерлікке разы болсын!

Оғыз хан жүз он алты жыл патшалық қылып, ол дүниеге кетті.

ОҒЫЗ ХАННЫҢ ҮЛКЕН ҰЛЫ КҮН ХАННЫҢ

ПАТША БОЛҒАНЫ

Оғыз ханның ұйғыр деп ат қойған жамағатының бір ақ сақалдысының Ерқыл хожа атты ұлы оның өле-өлгенше уәзірі ретінде қасында болып еді. Ол ақылды, данышпан және білікті кісі еді. Күн хан да оны уәзір қылып, оның ақылын тыңдап, айтқанын қылар еді. Ерқыл хожа ұзақ ғұмыр жасады.

Күндерде бір Күн хан жалғыз отырғанда оған:

Әкең жүз он алты жыл жаздың ыстығында саяда отырмай, қыстың суығында үйге тығылмай, жорықтарға шығып, көп жұрттарды бағындырып, сіз алтауыңызға қалдырды. Егер сіз алтауыңыздың және сіздерден болған ұландардың баршаңыздың ауызыңыз бір болмаса, ол жұрттарыңыз да, байырғы жұрттарыңыз да, мал-жаныңыз да кетер, - деді.

Күн хан оған: "Сіз атама кеңес берген адамсыз, қазір атамның орнына атамсыз, сіз не істе десеңіз, мен соны істеймін" - деді.

Ерқыл хожа айтты:

Оғыз ханнан көп жұрт пен елдер, шаһарлар, көптеген дүние - мүлік пен мал қалды. Сіз алты ұлының әрқайсысынан төрт ұлдан болып, қазір жиырма төрт патшазада болып тұрсыз. Мен алтауыңыздан өзгелерінің аузы ала бола ма деп қорқамын.

Күн хан Ерқыл хожаның сөзін қабыл көріп, үлкен құрылтай шақырды. Жиынға жақсы-жаман халықтың баршасы келгеннен соң, Оғыз ханнан қалған уәлаяттар мен елдерді, малдар мен дүние - мүлікті патшазадалардың үлкеніне үлкенше, кішісіне кішіше бөліп берді. Бұл жиырма төрті Оғыз ханның некелі әйелдерінен туған ұрпақ еді, одан өзге күңдерінен туған балалар да көп еді. Оларға да әрқайсыларының жағдайына қарай үлес берді.

Одан соң Оғыз ханнан қалған алтын үйді тіктірді. Оның оң жағына алты шатыр, сол жағына алты шатыр тіктірді. Сондай-ақ үйдің оң жағына басына алтын тауық орнатқан қырық құлаш ағашты тұрғызды, сол жағына басына күміс тауық орнатқан қырық құлаш ағашты тұрғызды. Ханның жарлығымен бұзық балалары мен нөкерлері алтын тауықты, Үшоқ балалары мен нөкерлері күміс тауықты атпен шауып келе жатып атысты. Тауықтарды атып түсірген кісілерге көп сыйлықтар берді. Күн хан әкесінің істегенін істеп тоғыз жүз жылқы, тоғыз мың қой сойғызды, тоғыз былғары ыдысқа арақ, тоғыз былғары ыдысқа қымыз толтырды. Қырық тәулік той тойлап, сауық құрды.

ОҒЫЗ ХАННЫҢ ҰЛДАРЫ МЕН

НЕМЕРЕЛЕРІНІҢ АТТАРЫ

Оғыз ханның алты ұлы бар еді, үлкенінің аты - Күн хан, екіншісі - Ай хан, үшіншісі -Жұлдыз хан, төртіншісі - Көк хан, бесіншісі - Тау хан, алтыншысы - Теңіз хан. Бұл алтауының әрқайсысының некелі қатындарынан төрт-төрттен ұлдары бар еді, күңдерінен туған ұлдары да көп еді. Солардың баршасын айтып өткіміз келеді.

Күн ханның - Қали, Баят, Алқаүйлі, Қараүйлі атты төрт баласы бар еді. Ай ханның да төрт ұлы бар еді: Языр, Ябыр, Дұдырға, Дөкір. Жұлдыз ханның - Ұшар, Қарнұқ, Бекдәлі, Қарқын атты төрт ұлы бар еді. Көк ханның төрт ұлы бар еді: Баяндүр, Бочина, Жауылдыр, Жебні. Тау ханның - Салұр, Емұр, Алажұнтты, Үркер атты төрт ұлы болды. Теңіз ханның төрт ұлы бар еді: Егдүз, Бекдүз, Ауа, Қанық.

Оғыз ханның ұлдарының жоғарыдағы некелі әйелдерінен басқа күңдерінен туған тағы да жиырма төрт балалары болды, олардың қайсысы кімнен туғаны мәлім емес, аттары мынау: Кене, Көне, Төрбатлы, Герейлі, Сұлтанлы, Оқлы, Көклі, Сушылы, һарасанлы, Жүрінші, Жамшы, Тұрымшы, Қой, Сұрқы (бұл уақытта мұны Сүрхи дейді), Қоршық, Сабыршық, Қарашық, Қазғұрт, Қырғыз, Токин, Лала, Мұрда, Шой, Сапыр.

Оғыз ханның жиырма торт немересінің мағыналары төмендегідей. Қалидің мағынасы -берік, Баяттың мағынасы - дәулетті, Алқаүйлінің мағынасы - сүйкімді, Қараүйлінің мағынасы - қайда болса да үйлесе береді деген болады. Язырдың мағынасы - ел ағасы, Ябырдың мағынасы - қарсы келгенді қағып түсер, Дудырғаның мағынасы - жұртты бағындыру мен сақтауды білуші, Дүкірдің мағынасы түкірік деген болады. Ұшардың мағынасы - шапшаңшыл, Қарнұқтың мағынасы - үлкені, Бекдөлінің мағынасы - сөзі құрметті, Қарқынның мағынасы іскер деген болады. Баяндүрдың мағынасы - бақытты, Бочинаның мағынасы - талапты, Жауылдырдың мағынасы - намысқой, Жебнінің мағынасы - батыр деген болады. Салұрдың мағынасы - қылышты, Емұрдың мағынасы -байлығы асқан деген болады. Егдүздің мағынасы - жақсы қызметкер, Бекдүздің мағынасы - жағымпаз, Ауа - жоғарғы мәртебелі, Қанықтың мағынасы - асыл деген болады.

Күн хан жетпіс жыл патшалық қылғаннан соң өз орнына інісі Ай ханды отырғызып, хақ ретінде кетті.

...МОНҒОЛ МЕН ӨЗГЕ ТҮРІКТЕРДІҢ ТАРИХЫ

Монғол түрік жұрттарының тегін, аттары мен лақаптарын9 жазған адам - Қызу йанлы қожа Рашид айтқан екен: Шыңғыс хан әулетінен Иранда патшалық қылғандардан мұсылман болған Шыңғыс хан ұлы Толы ханның ұлы һалақу, оның ұлы Абақа хан, оның ұлы Арғын, оның ұлы Ғазан ғали ал-рахмет еді. Ол патша болғаннан кейін бір жерді байтақ қылды. Мені шақырып, жылы жүзбен қабылдап, мен уәзірі етіп тағайындап, бүкіл Иран жұртын менің билігіме берді. Бір жыл болған соң мені шақырып айтты:

"Әлқамдилла, біз мұсылман болдық. Біздің бабамыз һалақу хан Монғолстаннан келгеннен бері екі-үш ұрпақ өсті. Енді бізден кейін дүнияға келгендер монғолдың тілін, сөзін, жерін, жұртын және тұқымдарын ұмытар және білмес. Монғол жұртында отырғандар көп, оның қайсысының сүйегі монғол, қайсылары монғол емес, солардың баршасын бір жерге жазып қалдыр" - деді. Мен ханға айттым: "Бір адамның қолынан бір іс келер, ал мына тапсырмаңыз үлкен іс екен".

Сонда хан айтты:

Бұл іс сенен өзге кісінің қолынан келмес. Бізде монғол тілінде жазылған кітаптар бар. Жазылмағандарды жатқа білетін кісілер бар, - деп менің қасыма бес-алты монғол мен ескі сөз білетін кісілерді қосты. Ханның ұлық бегі бар еді, аты - Болат, лақабы Шыңсаң, оған: "Бұл уақытта монғолдың асыл түбін сенен артық білетін кісі жоқ және монғолдың тілін білесің, кітабын оқи аласың" - деп, оны осы топтың бастығы етіп қойды. Бұл тарихты жазып бітіргенде хижранның жеті жүз екінші жылы еді, атын "Жамиғ ат-тауарих" қойдым.

Сол Рашид-ад-дин тарихы қазір мен пақырдың алдында жатыр. Кітаптың басында айтқанмын, бұдан басқа да Шыңғыс тарихы жазылған он жеті кітап әзір тұр. Осы кітаптардың керек жерінен көшіріп, осы шежірені жазып отырмын. Рашид-ад-диннен бермен қарай үш жүз жетпіс екі жыл бойы көшірмешілер бір кітаптан бір кітапқа көшірген сайын жазылған тарихтың үштен бірін немесе жартысын бұзып бүлдірген.

Шежірелердегі таулардың өзен - сулардың, адамдардың аттары монғол не түрік тілінде. Ал көшірмешілер көбінесе парсылық не тәжік болғандықтан, не монғол не түрік тілін білмейді. Тәжікті он күн үйретсе де, монғол сөзін айтуға тілі келмес еді. Сонда ол қайтып монғол сөзін дұрыс жазады? Құдай тағала маған түрік және парсы тілін, оның астарлы сөздерінің мағынасына дейін білуді жазды. Бұл заманда түрік пен тәжіктің ішінде ол тілдерді менің білгенімдей білетін кісі жоқ. Оның үстіне әр нәрсе себеп болып, бір жылы қалмақтың арасында болдым. Сонда монғолдың әдет-ғұрпын, тілін жақсы үйрендім.

Бұл тарихты жақсылы-жаманды баршасы білсін деп түрки10 тілімен жаздым. Түрки тілімен, соншалық бес жасар бала түсінетіндей етіп жақсы жазыппын, түсінікті болсын деп шағатай түркісінен, парсы, араб тілдерінен бір сөз қоспаймын. Құдай бұйыртып, ажалдың үндеушісі келіп қалмаса, бұл кітапты парсы тілінде де жазу ойымда бар. Өзім туралы көп айтып кетіп, бастаған әңгімемізден шығып кеттік. Әуелі монғолдан басқа рулар жөнінен білгенімізді жазайық, одан соң, тәңірім бұйыртса, монғол туралы жазармыз.

ТҮРІК ҰРПАҚТАРЫ

Оғыз ханның дастанында түрік атын көтерген бес тайпа елді айтқанбыз, олар - ұйғыр, қаңлы, қыпшақ, қалаш, қарлық.

Оғыз балалары түрікпенмен бірге Мәуреннаһр мен Хорасанда болды. Қыпшақтар Дон, Еділ, Жайық өзендерінің арасын мекендеді.

Қаңлы түрікпендермен бірге отырар еді, түрікпендер өз алдына ел болғаннан кейін Ыстықкөл, Шу, Талас өзендерінің жағасын қоныстанып көп жылдар отырды. Үргеніш патшаларының бірі Текіш хан қаңлының бір әкімінің Тұрқан атты қызын алды. Одан Сұлтан Мұхаммед Хорезм шах туды. Сұлтан Мұхаммед ұлы патша болды. Жұртының бір жағы Үндістанға, бір жағы Әндіжан мен Түркістанға, бір жағы Арабстанға, бір жағы Римге дейін баратын еді. Мемлекетінің орталығы Үргеніш қаласы еді. Қаңлы халқының қай-қайсысы да Тұрқанға туыс болатын. Олардың кейбірі Сұлтан қызметіне келіп, мұсылман дінін қабылдап, лауазым иелігін алды. Тұрқан қатынның туған ағасы Құмар тегінге Сұлтан Үргеніштің даруғалығын берді. Тұрқан қатынның әкесінің інісінің баласы Айналшық мұсылман болып, Сұлтан қызметіне келіп еді, оған Ғайырхан деп ат қойып, Түркістан уәлаятын басқаруға жіберді. Қаңлының Көк атты бір жақсы кісісі бар еді, оған Көк хан деп ат беріп, Бұхараның әкімі етті. Жалпы қаңлыдан келіп, Хорезм шахқа нөкер болғаны елу-алпыс мыңдай адам еді. Шу мен Талас бойында қалған қаңлылардың саны да он мың үйдей бар еді. Шыңғыс хан Талас бойына келгенде, қаңлыларды қырып - жойып жоқ қылды. Қазіргі қаңлылар одан кейін жиналып, ел болған еді.

ҚАРЛЫҚ ЕЛІ ТУРАЛЫ

Қарлық елі Монғолиядағы биік таулардың арасында тұратын еді, егін егіп, мал өсіретін, бір жақсысын хан көтеріп, ол өлсе, екіншісін хан сайлар еді. Өздері көп халық емес еді, заманның түзу кезінде екі мың үйден аспайтын. Сол жұртта төрт мың жылдай отырды.

Шыңғыс монғол еліне хан болғаннан кейін басқа жұрттарды бағындырып жүргенде барлас Құбылай ноянды елші қылып, "маған бағынсын" деп қарлықтарға жіберді. Ол уақытта қарлықтың патшасы Арслан хан деген еді, Шыңғыс ханның сөзін қабыл алып, басы өзінің қызы етіп көп сыйлықтар алып, ханды көруге елшімен бірге өзі барды, өлгенше пенделіктен мойын бұрмаймын деп ант ішті. Шыңғыс хан Арслан ханға өз жамағатынан бір қыз беріп, өзі қамқор болатынын айтып қайтарды. Қайтарында Шыңғыс хан бектеріне қарап: "Мұны неге Арслан хан дейміз, бұдан соң Арслан сирақ деп атасын" -деді. Монғол тілінде тәжікті сирақ дер еді.

ҰЙҒЫР ЕЛІ ТУРАЛЫ

Ұйғырдың мағынасы - жабысқыр дегенге келеді, яғни "сүт ұйыды" дегенде, бір-бірімен ұйысып, жабысып, айырылмастай болды дегені, "Имамға ұйыдым" дегені имамның дегеніне көніп, ол отырса отырып, тұрса тұрамын дегені болар.

Монғол жұртында екі тау бар, ұзындығы күн шығыстан күн батысқа қарай созылып жатқан үлкен таулар, біреуінің аты - Тоқырату буалық, екіншісінің аты - Ұсқынлық текрем. Сол екі таудың арасында монғол жұртының күн батысында тағы бір тау бар, оны Құттағ дейді. Осы айтылған таулардың арасында бір жерде ағып жатқан он сай (өзен) бар, тағы бір жерде тоғыз сай (өзен) бар, бәрі де үлкен өзендер еді. Көне ұйғыр елі сол сулардың ара-арасында отырар еді. Тоғыз сайдың жағасында отырғандарды тоғыз ұйғыр, он сайдың жағасында отырғандарды он ұйғыр дер еді. Жүз жиырма ру ел еді. Бір кісіні патша көтергенмен, оның дегенін істеп, оған бағынбас еді, мұның өзі кейін олардың ыдырауына соқтырды.

Бір күні бәрі жиналып, кеңесті. "Біз бәрібір екі бөлек елміз, әрқайсымыз өз алдымызға төре сайлайық. Ол сайлаған кісімізді тыңдамаған кісінің мал-жаны бірдей жойылатын болсын" деп шешті. Он ұйғырлар Меңлітай деген кісіні төре көтеріп, оған Ел елтір деген лақап қойды. Тоғыз ұйғыр өздеріне бір кісіні төре көтеріп, оған Көл елтір деген лақап қойды. Бұл екеуінің ұрпақтары жүз жылға шейін төрелік қылды, олардың бәрін Ел елтір, Көл елтір дер еді.

Олардан кейін төре болғандарды идіқұт деп атады. "Иідінің" мағынасы - әркім білер, яғни ұстамады, жіберді дегенге келеді. Мәселен, "ине иіді" деген жіп иненің көзінен шығып кетті деген сөз, "сиыр иіді" деген сияр сүтін ұстап тұра алмай, қоя берді деген сөз. Түрік халқы жанды құт дер, атың немесе тоның құтты болсын дегені - өмірлі болсын, сенің бақытыңа жарасын дегені. Сөйтіп, "Идіқұт" дегені халыққа өмір беруші дегенге келеді. Өзбек оны ерікті кісі дер, екеуінің мағынасы бір. Ұйғырлар үш мың жылға жақын осы айтылған жұртта отырды. Одан кейін ыдырап, әркімге олжа болып, жан-жаққа бытырап кетті. Бір бөлігі жұртында отырып қалды, бір бөлігі Ертіс өзенінің жағасына келді. Бұлардың өзі тағы үшке бөлінді. Бір бөлігі Бешбалық шаһарына барып, егін егіп, дәулетті ел болды. Енді бір бөлігі жылқы, қой бағып, Бешбалық маңында көшіп-қонып, көшпелі өмір сүрді. Үшінші бөлігі Ертістің тоғанында балық, құндыз, тиін, сусар аулап, етін жеп, терісін киіп күнелтті. Жібектен не мақтадан, не басқа материалдан істеген киімді ғұмырында киіп көрмеген еді. Егер қыздарын қарғаса, "жылқылы, ет жеп, қымыз ішіп, қойлы жігітке тұрмысқа шығып, басына жаман күндер тусын" дер еді.

Шыңғыс хан заманында ұйғырдың идіқұты Бауыршық деген кісі еді. Шыңғыс ханға кісі жіберіп, бағынып, оған жыл сайын сыйлықтар жіберер еді. Шыңғыс хан Мауреннаһрға аттанғанда, Бауыршық идіқұт өзінің әскерімен оған жолшыбай қосылып, ханға көп қызмет көрсетті. Ұйғыр халқында түрки тілінде оқи, жаза білетіндер көп еді. Хатшылықты және есеп-қисап жүргізуді жақсы білетін еді. Шыңғыс ханның бал ал ары мен немерелерінің тұсында хатшылық пен шежіре жазуды ұйғырларға тапсырар еді. Мауреннаһрда, Хорасан мен Иракта, Қытай жұрттарында хатшылық қызметті ұйғырлар атқарды. Шыңғыс ханның орнына отырған Үкідай қаған Хорасан, Мазендаран, Геланды билеуді Көргөз деген ұйғырға тапсырып еді, ол үш уәлаяттың алым - салығының есебін дұрыс жолға қойып, оны жинап, жыл сайын Үкідай қағанға жіберіп тұрды.

ТӘКРИН ЕЛІНІҢ БАЯНЫ

Мұны кейде Мекрин елі деп те атайды. Қонысы ұйғыр еліне жақын, биік таулардың ішінде еді, асылы монғол да, ұйғыр да емес, басқа ел болар. Шыңғыс хан заманында мың үйдей халық еді. Шыңғыс хан оған: "Тәңірім маған өлшемсіз дәулет берді, төрт тараптағы елдердің бәрі бағынды, сен не айтасың", - деп елші жіберді. Ол кезде тәкриннің төресі Шынаныш деген еді, Бөкей деген әдемі қызы бар еді, соны бас қылып, көп сыйлықтар алып, ханға өзі келіп бағынды. Шыңғыс хан оны құрметтеп, көп сыйлықтармен қайтарды. Бөкей атты қызды Шыңғыс хан өзі алды, басқа әйелдерінен артығырақ көріп сүйер еді. Шыңғыс хан өлгеннен соң оны Үкідай алып, ол да өзге әйелдерінен артық сүйіп өтті.

ҚЫРҒЫЗ, КӘМКАМЖҰТ ЕЛІНІҢ БАЯНЫ

Оғыз ханның Қырғыз атты бір немересі еді, бұлар соның ұрпағынан. Бұл уақытта қырғыз ұрпағынан кісі аз қалды. Монғолдар мен басқа да рулар отқа өртеп, суға ағызып, олардың жерін басып алып, өздері кейін қырғыз атын алды. Өздері қай рудан екенін жақсы біледі. Қырғыз және Кәмкамжұт - екеуі екі уәлаят, бір-біріне жақын. Екеуі Селенга және Айқыра мұран деген екі өзеннің жағасына орналасқан. Бұл екі уәлаятты Ібір және Сібір атайды. Қырғыз жұрты оған жақын тұрады. Қырғыздар төресін инал деп атайды. Монғол мен тәжіктің патша дегеніндей Шыңғыс хан заманында төрелері Орыс инал деген еді. Шыңғыс хан "маған бағынсын" деп Бура дегенді жіберді. Орыс инал елшіні жақсы сыйлап, көп сыйлықтар мен құрметтейтін кісілерін жіберіп, өзі бармай, бағынатынын айтты. Сыйлықтарының басы етіп, тұмсығы, көзі, аяғы қызыл ақ сұңқар жіберді.

ОРМАНҚЫТ ЕЛІ ЖАЙЛЫ

Бұл ел қалың ағаштың ішінде отырар еді, сол үшін бұларға орманқыт деп ат қойды. Бұлардың жұрты қырғызға жақын еді. Шыңғыс ханға бағынды. Бұлардан басқа тағы бір Орманқыт атты халық бар, бірақ ол жоғарыдағыға ешқандай туыстығы жоқ. Бұл айтып отырғанымыз - монғол нәкүз ұрпақтарынан тараған, орман ішінде көп отырғандықтан орманқыт болып аталып кеткен.

ТАТАР ЕЛІНІҢ БАЯНЫ

Оның аты ерте замандардан мәлім. Ертеректе жетпіс мың үй болатын, көп рудан тұратын еді, олардың әрқайсысы пәлен елміз дер еді. Әр ру әр жерде бөлек-бөлек отырар еді. Татардың жақсырағы және көбірегі Қытайға жақын Биұрнаур деген жерде отыратын еді. Қытай патшаларына тәуелді болып, оған қызмет қылар еді, оқта-текте олармен шайқасып та алатын еді. Онда қытай патшасы әскер жіберіп, қырып-жойып, елдерін шауып, өздеріне бағындырар еді. Бірсыпыра елдері Айқыра мұран деген судың жағасында отырар еді. Айқыра мұран қырғыз уәлаятының тұсынан өткеннен кейін оған жан-жақтан кішкене өзендер қосыла - қосыла үлкен өзенге айналып, Ащы теңізге барып құятын, құяр жерде теңіз жағасында үлкен шаһары, айнала кенттері көп болар еді. Көшіп жүрген малды ауылдары да болады. Жылқылары ірі болады, жабағысы біздің құнан жылқымыздай, жылқыларының бәрі ала, өзге түсі болмас еді.

Шаһарының аты Алақшын еді, шаһарға жақын жерде күміс кені болатын. Ол елдің қазаны мен аяқ-табағы бәрі күмістен жасалар еді. Өзбектің "ала жылқылы, алтын ошақты" деуі содан.

Шыңғыс хан өлгеннен соң қырғыз жұрты және оның төрт жағындағы жұрттардың баршасы Толы ханға бағынды. Толы хан өлгеннен кейін билікті оның үлкен әйелі, барлық балаларының шешесі Сүйіркөктай бике алды. Ол өзінің үш бегін бас қылып, мың кісіні "қолдарыңнан келсе шабыңдар, келмесе хабар алып келіңдер" деп Алақшын шаһарына жіберді. Көп уақыттар өткеннен соң жіберген мың кісісінің жеті жүзі өліп, үш жүзі үш бегімен қайтып келді. Олар айтты:

- Естігеніміздің бәрі рас екен. Күмісті көп алып едік, өзеннің жоғарғы жағында кемені жүргізе білмегендігімізден көбін тастадық. Ауасы жаман, ыстық болады екен, адамдарымыз содан қырылды. Шыңғыс ханның тарихын айтқанда татар халқының оған қалай бағынғанын да айтармыз.

ОЙРАТ ЕЛІНІҢ БАЯНЫ

Ағыны бар үлкен суды түрік тілінде сай дейді, тәжік үлкенін рудхана, кішісін руд, араб уад, монғол мұран дейді. Монғол жұртының күн шығысында сегіз су бар еді, оны сегіз мұран дер еді. Ойрат елі сол сулардың арасында отырар еді, оның барлығы барып Айқыра мұранға қосылар еді. Ол сегіз судың аттары төмендегідей еді: Көк мұран, Он мұран, Қара үсүн, Сәбиқұн, Екіре мұран, Ақар мұран, Шаған мұран, Жүрже Мұран. Ойраттың патшасы Құтқа бике еді, оның екі ұлы бар еді, үлкенінің аты - Иналшы, кішісінің аты - Тұраншы. Құтқа бике алғашында Шыңғыс ханмен жау болып еді, кейін ел болды, қыз беріп, қыз алып, оған бағынды. Ойраттармен туысқан, арғы түбі бір тағы үш ру ел болды:

Торғауыт, Қоры, Толас. Торғауыттың мағынасы - арғы беттегі ел дегені. Монғол жұртының шеті - Селенге, оның арғы жағында отырғандықтан торғауыт деп атаған.

ТОМАТ ЕЛІНІҢ БАЯНЫ

Томат - ойраттың тағы бір бұтағы. Бірқочын түкүм деген қырғыз уәлаятына жақын жерде отырар еді. Шыңғыс хан заманында бектерінің аты Татула-суқар деген еді. Ол Шыңғыс ханға өзі келіп, көріп бағынды.

Болғашын мен Кермушин қырғыздарға жақын отыратын екі ру туыс ел еді. Бұлар да Шыңғыс ханның қарамағында еді. Төлеңгүт, Орасут, Көстмай деген үш ру ел де туыс елдер еді. Бұлардың ішінде ауруларды жақсы емдейтін емшілері көп еді. Өздері қалың ағаш, орман ішінде тұрып, әр түрлі сусар, ақ құндыз сияқты аңдарды, суда балық, қырда киік аулайтын аңшы халық болатын.

НАЙМАН ЕЛІ ТУРАЛЫ

Наймандар - көне жұрттардың бірі, малы мен басы көп өскен халық. Бұрынғыларын білмейміз, біз естігенде, Қарғыс атты патшалары болған. Ол өлгеннен кейін інісі Инат дегенді патша қылды. Шыңғыс хан заманындағы патшаларының аты - Тиаң хан. Оның Күшлік атты ұлы болды. Қоныстары монғол жұртында, Қарақорым деген жерде, егін екпеген.

КЕРЕИТ ЕЛІНІҢ БАЯНЫ

Кереиттің мағынасы - қара баран деген. Бір кісінің жеті баласы бар еді, барлығы да қара болды, сондықтан оларды кереиттер деп, олардан туғандарды да кереиттер деп атап кетті. Бұл да көне ел еді, жұрттары найманға бағынатын еді. Сондықтан найманмен бірде соғысып, бірде жарасып жатар еді. Кереиттердің Мәрғұз атты атақты патшасы болды. Оның Құржақыр, лақабы Бұйрық атты ұлы бар еді, оның балалары көп болды. Бір ұлының аты Тұғрыл еді, қытай патшалары оған Оң деп ат қойды, оңның мағынасы - уәлаят патшасы деген болар. Шыңғыс ханмен соғысатын Оң хан осы болатын.

ОҢҚҰТ ЕЛІНІҢ БАЯНЫ

Қытай халқы өз мемлекетінің шекарасынан басын теңізге тигізіп, биік қорған салды. Оны ешкім сындырып не бұзып өте алмас еді. Керуен кіріп шығуы үшін екі жерден екі қақпа орнатып, оған темірден құлып жасады. Ондай қорғанды арабтар садд дер, түрік тілімен торқорқа, қытайлар онку дер еді. Ескендір яджуш, маджуш халқын өткізбеу үшін қорған салды, Анушеруен Шамахы да сондай қорған тұрғызды, оны бұл уақытта "темір қапы" дейді - сол қорғанның есігі дегені. Қытай қорғанының да қақпалары бар еді. Қытай билеушілері түрік халқының ішінен бірнеше жамағатқа: "Сіздер қорғанның қақпаларын сақтасаңыздар, біз сіздерге жыл сайын керек - жарақтарыңызды беріп тұрайық", - деп ұсыныс жасады. Ол түріктер мұны қабыл алып, қақпаны күзететін болды. Бұл жұмысқа ұлдарын да, қыздарын да жекті. Бұл күзетшілерді оңқұт деп атады. Монғол тілінде онқұт дегендегі т - ның мағынасы түрік тіліндегі шы - мен мағыналас яғни өркенші, табақшы, есікші дегендегідей. Қақпаны қорғаған кісілерді онқұт деді, қақпашы дегені болар.

Шыңғыс хан заманында онқұттар төрт мың үйдей болатын, бектерінің аты Алақұш тегін еді. Шыңғыс хан Қытайға жорық жасарда Алақұш тегінге "маған бағынсын" деп кісі жіберді, ол ханға қарсы келмей, бағынды. Шыңғыс хан Қытайға аттанғанда Алақұш тегін әскерімен оған қосылды, қорғанның қақпаларын ашып, Шыңғыс ханмен бірге Қытай жеріне барды.

ҚЫТАЙ ЕЛІНІҢ БАЯНЫ

Қытай жұрты екеу, біреуін қара қытай дейді. Қара қытайдың көптеген жамағаты бір себептермен өз патшасымен жау болып, қашып, қырғыз уәлаятына келді. Онда отырған елдер бұларды мүсәпір көріп, малдарын ұрлай бастады. Сондықтан онда отыра алмай, Еміл деген жерге көшіп келіп, шаһар салды, егін егіп, байып алды. Бұл шаһарға әр жерден малынан айырылған, арыған - ашқан адамдар жиылды, қырық мың үйлік ел болды.

Сол уақытта Шүршіт деген бір үлкен жұрт бар еді. Оның патшасы қара қытайдың патшасымен соғысып, жеңіске жетті. Жұртын алып, патшасын өлтірді. Оның бір Тойыс тайпыр атты бегі бар еді. Ол көп әскері және елімен қашып, қырғыз уәлаятына келді. Хижраның бес жүз он үшінші жылы одан әрі Еміл шаһарында отырған қара қытайларға келді, ақылды және түсінігі мол кісі еді. Мұнда екі жыл отырғаннан соң атақ-даңқы төрт тарапқа кетті. Ол Афрасиб ұрпағынан еді.

Баласағын деген шаһарда Елік Фақырат атты хан бар еді. Ол шаһарды монғол Ғу балық дер еді, ғу-дың мағынасы - жақсы, балықтың мағынасы - шаһар, сонда жақсы шаһар дегені болмақ. Ол қалада түрік халқы көп еді. Қаңлы елі уәлаятты шауып талап, егінін таптар еді. Сондықтан Елік хан Қытайдан келген бекке "келсін, уәлаят оған тәуелді болады" деп кісі жіберді. Ол келіп, уәлаятқа ие болды. Елікті өзінің нөкері етіп тағайындап, бұдан былай мұны Елік түрікпен десін деп бұйрық берді, өзін Гөрхан деп атады. Гөрдің мағынасы қытай тілінде ұлы патша деген сөз. Одан соң барып Андижанды алды, одан кейін Түркістан мен Ташкентті алып, Самарқанды шапты. Қаланы қамап, қала тұрғындарының "жыл сайын пәленше нәрсе беріп тұрамыз" деген уәдесін алып, қайтып үйіне келді.

Әриз атты бас бегін бастық қылып Үргенішке жіберді. Ол Үргенішті шауып, малын олжа, басын жетім қылды, қаланы қамап отырды. Үргеніштің патшасы Хорезм шахтарының әулетінен Атсыз деген кісі еді. Ол амалсыз жыл сайын мың ашраф төлеуге келісті, Әриз оған риза болып, кері қайтты. Атсыз ашрафын өле - өлгенше беріп тұрды. Атсыз өлгеннен соң оның орнына ұлы Текіш патша болды, ол да өзі өлгенше солай істеді. Ол өлгеннен кейін ұлы Сұлтан Мұхаммед патша болды, бірақ ол төлеуден бас тартып, жау болды. Румдық сұлтан Санжар қажы көп әскермен Түркістанға барып, Горханмен соғысып, жеңіліс тапты, Әскерінің бәрін қырып алды, өзі қашып Мервке келді.

ТҰРҒАҚ ЕЛІНІҢ БАЯНЫ

Сүйегі монғол емес, қайсы бірі түрік ұрпағынан. Тұрғақтың мағынасы - сақшы дегенге келеді. Патшалар өздерін қарауылдау үшін бірнеше адамды сақшы етіп тағайындар еді, олар есікті күзеткенде кезекпен есік алдында тұрып, кезекпен ұйықтар еді. Бөтен адам келгенін байқаса, қолындағы екі ағашты бір-біріне соғып не басқа дыбыс берер еді, соған қарай олардың ояу екенін, не ұйықтап отырғанын білер еді. Ұйықтамай отырғаны ұйықтап жатқанды "енді сенің кезегің келді, сен тұрғақ" деп оятар еді. Сол себепті патшаны күзететін адамдарды тұрғақтар дер еді.

МОНҒОЛ ЕЛІНІҢ БАЯНЫ

Ел ханның ұлы Қиян, інісінің ұлы Нәкүз екеуі Еркіне қон тауының ішінде отырғанда балалары көп болды, Қиянның балаларын қият, Нәкүз балаларын дәрлікін деп атады. Бара-бара ор жамағат бір елдің атын алып, қият аты да, дәрлікін аты да жойылды.

Қиян ұрпағынан құрлас руынан Аланқо деген әйел ерсіз үш ұл туды. Тәңірім бұйырса, оның тарихын кейін айтармыз, бұл жерде айтпағымыз сол үш ұлдың ұрпағы ғажайып көп болды, оларды Нирун деді, мағынасы - пәк нәсіл, түрікше айтқанда "ару тұқым" деген болады, Бұл есімді қою себебі - монғолдардың түсінігі бойынша бұл үш ұл нұрдан жаратылды деп ойлар еді.

Шыңғыс ханның үшінші атасы Қабылханның алты ұлы болып еді, баршасы батыл, ұшқыр, батыр еді, соған қарап бұл жігіттерді қияттар деді. Таудан аққан селді монғолдар қиян дейді, қият - соның көпшесі. Қабыл ханның үлкен ұлы Бұртанхан, оның ұлы Шыңғыс ханның әкесі Есуки Баһадүр еді. Есуки Баһадүрдың көзі шаһла еді, монғолдар шаһланы боржыған дер еді, сондықтан оның руы, Есуки Баһадүрдің ұрпағы өздерін боржыған қиятпыз деп атады. Қият елі Қабыл хан ұрықтарынан кейін де көп уақыт солай аталды.

Барша түрік руларының бірін қалдырмай түгендеп айтып шығу бір адамның қолынан келмес, өзіміздің хал - қадірімізше бірсыпырасын айтып шықтық, монғол ұрпағынан болған рулардың тарихын сөз етейік.

МЕРКІТ ЕЛІ

Меркітті кейде мекрит деп атайды, бірақ бәрі бір сөз. Шыңғыс хан заманында ол елге бас болып жүрген Тоқта бекі деген еді. Ол үнемі Шыңғыспен жауласып өтті. Бір рет Шыңғыс ханның үйін шауып, қатынын олжалап кетті, тағы бір ретте далада жалғыз жүргенде Шыңғыс ханның өзін ұстап алып құнын төлетіп босатты.

ҚОҢЫРАТ ЕЛІ

Қиян ұрпағынан бір кісі бар еді, оның үш ұлы болды. Үлкені - Жорлық мерген, екіншісі -Қабай шере, үшіншісі - Табұдай. Жорлық Қабай шеремен ұрысып қалды. Жорлық жағын алып, көздей бастап еді, Қабай шере басын аттың жалына жасырып бұғып қалды. Бір кезде басын көтерді. Жорлық інісін аяп, бірақ қорқытайын деп, оның құлағындағы қалқасын көздеді. Оқ қалқаны тесіп өтті. Жорлық мергеннің Қоңырат атты ұлы бар еді, барша қоңырат елі соның ұрпағынан шықты.

Қабай шеренің екі ұлы бар еді, үлкені - Енкірес, кішісі - Елқонұт, бұлардан екі ру ел тарады. Шыңғыс ханның анасының аты Ұлын еді, оны Ұлын еке, кейде Ұлын қошын дер еді. Елқонут руынан еді. Тасбұдайдың екі ұлы бар еді, үлкенінің аты - қаранұт, барша қаранұт елі - соның ұрпағы. Екінші ұлы Қонқұлұттың Мирани атты бір ұлы болды, оның екі ұлы Қорлас және Елшікі. Бүкіл қорлас елі Қорластың, елшікі елі Елшікінің ұрпағы болар еді.

ОРМАУЫТ EЛI

Мұны бұл уақытта Оймауыт деп те атайды. Барша оймауыт елі осы кісінің ұрпағынан.

ҚОҢҚАМАР ЕЛІНІҢ БАЯНЫ

Ормауыт руынан бір кісі бар еді, оның үш ұлы болды. Үлкенінің аты бимәлім, жігіт болған соң жұрт оған Қоңқамар деген ат қойды. Қоңқ - монғол тілінде үлкен, үлкен қарғаны "Қоңқ қарға" дер еді. Қамардың мағынасы - мұрын, жоғарыда айтқан кісінің мұрны тым үлкен еді. Сондықтан қоңқамар деп атап кетті, барша қоңқамар руы осы кісінің ұрпағынан, бұл уақытта өздерін қамар руынанбыз дейді. Меңлік ечеке қоңқамар руынан еді. Меңлік - әкесінің қойған аты, "ечеке" монғол тілінде ата дегенге келеді. Түріктер құрмет тұтатын адамның атына ата дегенді қосып айтады, мысалы Хакім ата, Сейіт ата. Меңлік те монғолдың құрметті кісісі еді, сондықтан ечеке дер еді. Шыңғыс ханның әкесі өлгеннен кейін анасы Меңлік ечекеге тиді.

Кереит патшасы Оң хан Меңлік ечекеге "Екеуміз бірігіп, мен сырттан, сен іштен шабуыл жасап, Шыңғыс ханды жоқ қылалық, Қалған елі мен малының жартысы сенікі, жартысы менікі болсын" деп кісі жіберді.

Оң хан Шыңғыс ханның әкесімен де, өзімен де дос еді, Шыңғыс хан оның дұшпандық ойын сезбес еді. Шыңғыс ханға: "Сенің үлкен ұлың Жошыға қызымды беремін, өзің біздің үйге кел, екеуіміздің де мақсат-мұратымыз ғой, той қылалық, тойды дырдулатып өткізелік" деп кісі жіберді. Шыңғыс хан бұл сөзге сеніп, Оң ханның үйіне жүрді. Жолда Меңлік ечеке кездесіп, ол Оң ханнан естігенін Шыңғыс ханға айтты. Сөйтіп, Шыңғыс ханды өлімнен құтқарды. Меңлік ечеке Шыңғыс ханның қызметінде болды. Оның анасын алғанда, Шыңғыс он үш жаста еді. Сол уақыттан өзі өлгенше соғыста да, жақсы күндерде де, жаман күндерде де оның қасынан ажырамай, оның қызметінде болды. Отырғанда да ханның оң жағында басқалардан жоғары отырар еді.

Меңлік ечекенің бұрынғы әйелінен үш ұлы бар еді. Үлкенінің аты - Көкше, халық оны Бәти дер еді. Шыңғыс ханның таққа отырған тарихында Көкшенің қандай кісі екенін айтармыз. Екінші ұлына Ерлат деп ат қойды, "атаның сүйген ұлы" деген мағына береді. Ол - әкесінің жақсы көретін бір кісінің аты еді, оны анасы да жақсы көрер еді, бүкіл Ерлат елі оның ұрпағынан тарайды. Меңлік ечекенің кіші ұлының аты - Келкет. Кісінің тілінің кемдігі болса, оны түрік халқы бәлтек дер, монғол келкі дер еді. Ол кісінің тілінің кемдігі бар еді, сол үшін оны Келкет атады, барша келкет елі сол кісінің ұрпағынан тарайды. Жоғарыда айтып едік, монғол тілінде т әрпі қосылғанда бір нәрсеге қатыстықты білдіреді, түріктегі лы деген қосымшаның (атлы, тоңлы дегендей) мағынасын білдіреді. Сонда келкіт - тілінің кемістігі бар дегені.





БАДАЙ ЖӘНЕ ҚЫШЛЫҚ ЕЛІНІҢ БАЯНЫ

Келкет руынан бір кісінің екі ұлы бар еді, үлкенінің аты - Бадай, кішісінің аты - Қышлық. Бұл екеуі Кереит Оң ханның бір бегінің жылқышысы еді. Бір күні жылқының сауған сүтін әкеле жатып үйдің тұсына келгенде үй ішінде сөйлесіп отырған бектердің сөзін естиді. Үй иесі қатынына "Ертең Оң хан аттанып, Шыңғыс ханды үйінен басады, менің қару-жарағымды шығарып қой" - дейді. Оң хан мен Шыңғыс ханның үйлері бір-біріне жақын еді. Оң хан - әкесі, Шыңғыс - ұлы болып, сыйластықпен отырушы еді. Бадай ішке кіріп, сүтті беріп, өзі табынға кетті. Жылқыға келіп, естігенін інісіне айтты. Бұлар монғол еді, Шыңғыс хан да - монғол, кереит халқы жат ел еді. Сондықтан бұлар шыдай алмай, естігендерін Шыңғыс ханға келіп айтты. Мұның тарихы - ұзақ әңгіме. Бұлардың арқасында Шыңғыс хан тағы өлімнен аман қалды. Бұл екеуін тархан қылды. Тарханнын мәнісі былай. Бұл атақты алған кісіден ешбір алым-салық алынбайды, ханға кіргісі келсе, есікте оны ешкім тексермейді, өзі кіріп, өзі шығады. Егер ол кісі кінәлі іс жасаса, тоғызға шейін кешіріледі, тоғыздан кейін ғана сұралады. Бұл артықшылық одан тараған тоғыз ұрпаққа дейін сақталады. Үйсін елінің сүйегі монғол тұрар. Солдүс елі де монғолдың бір атасынан тарайды. Елдүркін елі - Солдүс елінен айырылған ел. Келкіт елі де монғолдың бір атасы.

ДҮРБАН ЕЛІНІҢ БАЯНЫ

Монғол билеушілерінің бірі Бежін қиян деген кісінің бес ұлы бар еді. Кішісі қалғандарынан гөрі жақсырақ еді. Әкесі өлерінде халқына осы кіші ұлын төре қылыңдар деп өсиет қалдырды. Халық оны мақұлдап, кіші ұлын төре қойды, аты - Қажымерген еді.

Қалған төрт ұлы халыққа: "Біздің ішімізден біреуімізді төре қылсаңдар ризамыз, кіші інімізге риза емеспіз" - деп қайта-кайта сөз салса да, халық тыңдамады. Сондықтан халқына өкпелеп, төртеуі жат елге көшіп кетті. Монғолдар төртеуді дүрбан дейді, бұларға да дүрбаңдар деп ат қойды. Төртеуі өлгеннен кейін олардың балалары өз туыстарына қайтып келді.

БАРЫН ЖӘНЕ СУҚАТ ЕЛІНІҢ БАЯНЫ

Дүрбан тұқымынан бір адамның үш ұлы болды. Үлкенінің аты Барын еді, барша барын елі соның ұрпағынан тарады. Кіші ұлы үйленді, әйелі бала таппады, сондықтан күңімен байланыс жасады. Күңі жүкті болды, әйелі күңнің ішінен бала түссін деп күнде ұрар еді, бірақ түспеді. Бір күні түн жарымында толғатып, еркек бала тапты. Әкесінің шапанының етегін кесіп алып, баланы орап, үйдің артындағы тобылғының ішіне апарып қойды. Әкесі ертемен дәрет сындыруға шыққанда жас баланың даусын естіп, барып қараса, өз шапанының етегіне ораулы баланы көрді. Өз баласы екенін танып, көтеріп анасына алып барды. Анасы бақты, атын Сұқат деп қойды, ол - монғол тіліндегі тобылғы деген сөз.

Күрлеуіт және Бұрқұт атты екі ру екеуі де монғол болар, оның ішінде туыстығы жағынан қоңыратқа жақын, ерте кезде қонысы да қоңыратпен бірге болатын.

Оклан елінің түпкі негізі монғол болар, бірақ монғолдың қай руына жақын екені мәлім емес. Оларды кейде жойрат не хажырат деп те атайды, сүйегі монғол, монғол ішінде Аланқо ұрпағынан болар.

БИЯУЫТ ЕЛІНІҢ БАЯНЫ

Бұл ел - көп рулы ел, ішіндегі көбірегі де, жақсырағы да екі ру еді, оның біреуін Жадайын бияуыт, екіншісін Мекірейін бияуыт дер еді. Оның себебі олар Жадайын және Мекірейін деген екі үлкен өзеннің жағасында отырар еді. Жұрттары Ойрат жұртына жақын болар, монғолдың дөрлікін руынан айырылады.

ЖАЛАЙЫР ЕЛІНІҢ БАЯНЫ

Көне ел еді, есепсіз көп болар еді. Бір рет қытай патшасымен жау болғанда әр жерде отырған жақсылы-жаманды жалайырлардың бәрі жиылды, жетпіс күрең" ел болды. Рулары көп еді, әрқайсысы бір кісіні аға сайлап, бір жұртта отырар еді, көбірегі монғол жұртында, Онон деген жерде еді. Бір рет қытайдан көп әскер келіп, бір жиылып отырған жалайыр халқын шауып, көп жамағатын қырып, мал-мүлкін талап, бір - қатарын құл-күңдікке алып кетті. Шабылған елдің аш - арығы жеуге ас жоқтықтан сахыра пиязының (жаужұмырдың) түбін қазып жеп қорек ететін.

Шыңғыс ханның жетінші атасы Дотумен хан өліп, артында тоғыз ұлы қалды. Балалардың анасының аты Мунулұн еді. Үлкен ұлы Қайду ханға қыз айттырып, ол қалыңдық ойнауға кетті. Үйдің қасында тегіс, жақсы жер бар еді, онда Дотумен ханның ұлдары ат шаптырып ойнар еді. Ол жердің жаужұмыры көп еді, жалайырлар ол жерден жаужұмырды қазғандықтан, ат жүре алмастай болды. Мұны көріп балалары анасына айтты. Анасы ашуланып, жаужұмыр қазып отырғандарды қызметшілеріне сабатты. Жалайырлар жиылып барып үлкен төбелес болды. Жалайырдан бірнеше кісі, Мунулұн бастаған жақтан бірнеше кісі өлді.

Жалайырлар аш-жалаңаштықтан ызасы қайнап, ханның жеті ұлымен қосып, қолға түскеннің бәрін қырды, Мунулұнның ауылын талады, қолдарына түскен асты ішіп тойынды. Мұны есітіп, Қайду хан аулына келді. Жақын-жуық туыстарымен, руластарымен ақылдасып: "Мұндай іс жасапсыңдар, бұған не жауап бересіңдер?", - деп жалайырларға кісі салды. Жалайырдың игі жақсылары бұл іске араласқандарды санады, жетпіс кісі болды, соларды бала - шағасымен айдап Қайду ханның алдына алып келді де, "бұларға не істесең де өзің біл" деді. Қайду хан айналасындағылармен ақылдасып еді, олар айтты:

- Сенің туыстарыңның қаны бұлардың қанымен өтелмес, сондықтан бұлардың ұлын құл, қызын күң ет, - деді. Хан бұл сөзді қабыл қылды. Бұл жамағат өсті, бірақ өздерін жалайырмыз демеді, қиан ұлдарымыз деуші еді. Ол кезде азат құлдардың қожасының руын ұстауы дәстүр еді. Шыңғыс хан болғаннан кейін барлық жалайырлар тұтқын болған жалайырларға еліктеп, өздерін монғол қиян ұлдарымыз дейтін. Жалайырлар он бір атаға дейін, яғни Шыңғыс ханның төртінші ұрпағына дейін пенде болып жүрді. Әрбір патшазаданың қарамағында он үй, жиырма үй болып жүрер еді. Олардың негізгі түбі монғолдың дәрлікін руынан болар, дәрлікін елі нүкүз әулетінен.

ТҮСІНІКТЕМЕЛЕР

1 Әләйһиас-салам - араб. "Оны (Алла) жарылғасын!" деген сөз, пайғамбарлардың атына жалғаса айтылады. Бұл сөз қазақша ғалаиссалам деп те қолданылады.

2 Хәл тілі — сол кездегі жұмсалған тіл деген мағынада.

3 Бабыл - Вавилон.

4 Даруга - монғол жаулап алушыларының бағындырған қалаға қойын кететін сенімді адамы, негізінен, алым-салықтың дұрыс түсуін қадағалайтын болған.

5 Ирак — аджам - араб емес ирак яғни парсылар.

6 Ирак - араб - араби ирак.

7 Шам - Сирия.

8 Мысыр - Египет.

9Лақаб ат - араб. Хандар мен әмірлердің атына қосымша қойылатын мадақтау (яғни жалған) ат.

10 Түркі (түрки) - XV-XIX ғ.ғ. Орта Азия мен Қазақстанда қолданылған түрік әдеби тілі.

11 Күрең - монғ. Көшпелі елдердің уақытша жиналатын тұрағы. Әрбір күреңде бір мың киіз үй болған.

Түрік шежіресі.

Алматы: Ана тілі, 1991.

10-25; 29-45-бб.

2.8. ӘБІЛҒАЗЫНЫҢ "ТҮРІК ШЕЖІРЕСІ" ШЫҒАРМАСЫ ЖӘНЕ ҚАЗАҚ ТАРИХЫНЫҢ ФИЛОСОФИЯСЫ

Бақытжан САТЕРШИНОВ

Тарих - философиядағы негізгі категориялардың бірінен саналатын "уақыт" ұғымымен байланысты феномен. Ал бұл ұғымның сонау Аристотельден бастап Эйнштейнге дейінгі жаратылыстанымдық және философиялық ой тарихында бірнеше тұжырымдамаларының болғанын және оның бүгінге дейін нақты дәлелденген теориясы жоқ екенін айта кету керек. Дегенмен, осы шақ тұрғысынан алғандағы өткеннің бәрінің тарих екендігі белгілі. Адамға, ол саналы мақұлық болғандықтан, өзінің осы шағын дұрыс өткізіп, болашағын бағдарлау мақсатында өткен шағын пайымдау үшін жады, ес берілген. Адам белгілі бір әлеуметтік, мәдени ортада өмір сүретіндіктен оның тарихи санасы қандай да бір құндылықтық бағдармен ерекшеленеді. Немесе диалектикалық материализмнің тілімен айтқанда, өз заңдылықтарымен өмір сүретін объективті тарихпен қатар, осы объективті нақтылықтың идеалды үлгісі ретінде адам санасында өмір сүретін субъективті тарих та бар. Сондықтан адамзат дамуының әрбір қоғамдық дәуірінде, әрбір өркениет типтерінде тарихқа деген философиялық көзқарас әр қилы болып келеді. Бірнеше ғасыр отаршылдық пен тоталитаризмді бастан өткізгеннен соң, саяси тәуелсіздігіне енді ғана қол жеткізген қазақстандық қоғам үшін ұлттық тарихи өзіндік сананы түлету бүгінгі күннің өзекті мәселелерінің біріне айналғаны соның дәлелі іспетті.

Мәңгүрттік жағдайдан арылып, тарихи әділеттілікті қалпына келтірумен сипатталатын бұл көкейтестілік отандық тарих ғылымына ғана емес, философияға да зор міндеттер жүктейді. Кез келген қоғамдық ғылымдардың өзінің пайда болуы, қалыптасуы мен дамуы болатындықтан, олардың іргетасын құрайтын тарих ғылымы, басым көпшілігінде, бұрмалаушылықтан, үрдісшілдіктен, апологетикадан тазарып, объективті айғақтар мен хронологияға сүйенсе, оған дүниетанымдық нәр беретін философия ғылымы болып табылады. Нақты тарихи айғақтар мен ғылыми мәліметтерге негізделе отырып, тарихи үрдістердің даму қисыны мен заңдылықтарын тарих философиясы зерттейді. Зерттеу тақырыбы мейлінше күрделі осы мәселемен айналысатын бұл ғылым саласының батыстық ғылыммен салыстырғанда, кешегі кеңестік жүйенің де, біздің республикамыздың да қоғамдық ғылымдары кенжелеп қалғаны рас.

Тарих философиясы тақырыбына қалам тартқан отандық некен - саяқ ғалымдардың бірі, профессор Досмұхаммед Кішібеков аталмыш мәселенің күрделілігін былайша сипаттайды: "...Мәселе философияның пайымдаумен байланыстылығында болып отыр. Философия сараптамалық ойлаудың негізіне құрылған. Егер тарих білім болса, философия - пайымдаумен сипатталатын зерде. Тарих философиясы айғақтарға, оқиғаларға, тұлғаларға, халықтардың тағдырына деген жай ғана қатынас емес, сонымен қатар, осы айғақтар туралы пікір, оларды талдау. Бұл өте қиын әрі жауапты міндет. Бізде қоғамның тарихын зерттеуге қатысты жұмыс жаман емес, халықтардың көптомдық тарихы, тарихтың жекелеген кезеңдері бойынша монографиялар, оқулықтар жарық көріп жатыр. Бірақ зерттеудің артта қалған кесіндісі тарих философиясы болып отыр... Бұл кездейсоқ емес... Әрине тарихтың философиялық мәселелерімен тек философтар ғана емес, тарихшылар да айналысады. Тарихты тұтастай қарастыру дүниетанымдық ғылымдар өкілдерінің ғана қолдарынан келеді. Тарихтың философиялық мәселелерін қарастырудың қиындықтары оның жекелеген тұлғалардың, тұтастай халықтардың, мемлекеттік саясаттың және т.б. мүдделерін қозғайтынымен байланысты. Тарих философиясы идеологиямен шектесіп жатады, ал идеологиясыз ешқандай мемлекеттің де өмір сүре алмайтыны белгілі".

Қазіргі отандық тарих ғылымы мен тарих философиясындағы өзекті мәселелердің бірі дербес жалпы тарихи ғылым ретіндегі қазақстандық тарихнама саласының жеке бөлініп шығуы екендігі сөзсіз. Бұрын "орталықтың" ықпалымен көшіріліп жазылатын жалпы одақтық ғылымның бір бөлігі ғана болып келген бұл тарихнама ғылымы біздің еліміздің тәуелсіздік алуымен ертеректегі отаршылдық жағдайында үстемдік етіп келген идеологиялық қондырғылардың шеңберінде ғана зерттелген және аз немесе мүлдем зерттелмеген мәселелерді алдыңғы орынға шығарады. Бұл көкейтестілік бірнеше алғышарттармен сипатталады: егемендікке қол жеткізуге байланысты елдің қоғамдық-саяси, мәдени-рухани жағдайының өзгеруіне байланысты мұқтаждықтар, жаңаша пайымдауды талап ететін жаңа тарихнамалық айғақтардың пайда болуы; ескі маркстік -лениндік дүниетанымның дағдарысы және отандық тарих философиясының әдістемелік негізін және оның жаңа тұжырымдамалық тәсілдерін қалыптастыру қажеттілігі; тарихнамалық теория мен практиканың даму логикасы және т.б.

Ғылыми айналымға ең алғаш XVIII ғасырдағы француз ағартушысы Вольтердің енгізген "тарих философиясы" термині тарихты философиялық тұрғыда түсіндіру мен бағалауды, басым көпшілігінде, тарихты баяндау мен тарихи зерттеулердің нәтижелерін бағалауды білдірді. Осы тарихи зерттеулердің нәтижелерін бағалауды ғылымда тарихнама деп атау қабылданған және ол өзінің жазбаша сипатымен айқындалады. Әлемді түсінудің батыстық парадигмасында жазбаша тарихнама антикалық замандағы тарихтың атасы саналатын Геродот пен Фукидидтен бастау алады. Ал ауызша тарихи шежірелер мен аңыздар күні бүгінге дейін ғылыми немесе азаматтық тарих ретінде мойындалмай келеді.

Дегенмен тарихтың тарихнамадан (жазба тарихтан) бұрын басталатыны баршамызға мәлім. Жер бетінде қай ұлтты немесе қай халықты алып қарамасақ та, олардың кез келгені - тарихи дамудың туындысы. Зерттеліп жазылған тарихи кітабы жоқ болуы мүмкін, бірақ тарихсыз халықтың болуы мүмкін емес. "Тарихнама ең алғашында ауызша тарихи -шежіре, аңыз түрінде басталып, жазба тарих кейін келе, жарыққа шығып, кемелденіп отырған. Жер жүзіндегі ең ежелгі марқа мәдениеті, бағзы заманнан үзілмей келе жатқан жазба тарихы бар жұғоның (қытайдың) да шияшаң дәуірінен бұрынғы хуаңди, янди жөніндегі деректері тарихи аңыз - ертегілерден басталады. Ежелгі Египет, Үндістан, Иран, Грек тарихтары да осындай".

Көшпелі мал шаруашылығының үстемдігі ықпалымен қазақы дәстүрде жазба мәдениеттен гөрі ауызекі мәдениеттің басым болғаны рас. Сондықтан қазақ тарихнамасы, көршілес отырықшы елдермен салыстырғанда, ауызша дәстүрде, аңыз - шежірелерде жүзеге асырылды. "Қазақтың шежірешілдігін, дәлірек айтсақ, қазақтың тарихшылдығын ұлттық қасиет деуге болады. Бұл, әрине, ерекше артық жаратылғандықтан немесе артта қалған жабайылықтан емес. Қазақ халқының шежірешілдігін, тарихи санасының сергектігін, ең алдымен, оның ұзақ ғасырлар аясында көшпелі өмір салтта болуымен сабақтастырған жөн. Ал салт атты көшпелілер өркениетінің Еуразия ойкүменінде үш мың жылдық тарихы бар". Қазақ мәдениетін зерттеумен терең айналысқан белгілі ғалым Ақселеу Сейдімбек қазақтың шежірешілдігін көшпелі өмір салтымен қатар жеті аталық үрдіс пен қандас -туыстық қатынастармен байланыстырады. "Адамның күні адаммен" деген принципке негізделген бұл жүйе тек моральдық - этикалық өлшем ғана емес, этнобиологиялық және этномәдени тұтастықты қамтамасыз ететін тетік, әлеуметтік және экзистенциалдық өмір сүруді реттеудің нормасы қызметін де атқарған. Үш жұрт бойынша (өз жұрты, қайын жұрты, нағашы жұрты) сараланатын туыстық байланыс шежіренің тарихи айқындамасын анықтап отырған. Ал осы туыстық қарым-қатынас нормасын бұзғандар "ата салтты аттаған", "жетесіз" (жеті атасын білмеген - жетесіз), "мәңгүрт" аталып, өлімнен артық жаза болып саналатын өз ортасынан аластатылатын болған.

Мұндай қарым-қатынас, А. Сейдімбектің айтуынша, "әрбір қазақтың тарихи танымын ұдайы кеңейтіп отыруына, шежірелік зердесін ұдайы шыңдап отыруына себепші болған. Мұның өзі далалық ауызша тарихнаманың, біріншіден - ұзақ есте сақталуына, екіншіден -өзара салғастыру мүмкіндігінің молдығына байланысты көп өзгеріске ұшырамауына, үшіншіден - субъективизмге ұрынбауына, өтіріктің айтылмауына себепші болып отырған". Тарихи сананың сергек қалыпта сақталынуының ерекшелігін Шоқан Уәлиханов та атап өтеді: "Қазақ өздерінің көне аңыздары мен наным-сенімдерін қайран қаларлық тазалықта сақтай білген. Одан да өткен ғажабы сол, байтақ даланың әр шалғайындағы әсіресе өлең-жырлар еш өзгеріссіз, бір қолдан шыққандай қайталанатынын қайтерсіз. Көшпелі сауатсыз ортадағы ауызша тараған осынау үлгілердің бір-бірінен қылдай ауытқымайтыны адам айтса нанғысыз қасиет, алайда күмән келтіруге болмайтын шындық".

Қазақ халқының шежірешілдік қасиетінің кейбір қырына XIX ғасырдың көрнекті тарихшысы Құрбанғали Халид те назар аударады: "...Бұл халықтың тарихы жалпы ауызда бар. Алайда жекелеген жазба тарихтары мен естеліктері болмағандықтан, әркім әр түрлі пікір айтып, біреулер жаман ниет - арам оймен, енді біреулері тек мұқатуды мақсат еткен. Кезіндегі бағзылар тарихты анығырақ түсініктеме беруге білімдері жете тұра, оған мән бермеген. Нәтижесінде мағынасы анық ел тарихы баяндалмады... [Бұлардың] көнеден келе жатқан жазылған тарихы болмағанымен, ата-бабаларымен, түрлі ұрпақтарының ақпарлары ауыздан-ауызға аңыз болып ұласып келе жатқанын ешкім жоққа шығармайды. Дегенмен уақыт оза келе, бұл шежірелер өз негізінен артық - кемі болып, ілгері-кейінді айтылып, шатастырарлықтай жағдай болса да, өзге тарихи мәліметтермен салыстыра отырып, реттестіру нәтижесінде белгілі бір шындыққа жақын, тоқтамды пікір айтуға болады. Бұл хабарлар негізсіз дәлелденбесе де, себепсіз жалғанға шығарылмайды. Негізінде, шындығы басым тарихи оқиғалары анық. Себебі бұл тайпалар өздерінің тарихты тереңдетіп оқымағанының салдарынан нақтылы анық айтып, білімге таласатындары болмағанымен, бабаларының сөздерін зейінімен тыңдап ұғып, олардан естіген шежірелерін еске алып әр мәжілісте, әр жиын - отырыстарда үнемі қайталап, шын ниетімен ойларында ұстап, ұрпақтан-ұрпаққа жалғастырып, нассабшыларына шежіреші деп ат қойған". Бұл автор қазақ халқының тарихи жадының сергек сақталуының түп -төркіндеріне тоқтала келе, замана өзгерісімен осы қасиеттің жоғалып бара жатқанына қынжылыс білдіреді: "Бұл елдің мұндай істері тек осы ғасырымызда ғана емес, көнеден келе жатқан дәстүрлі әдеттері. Содан әр тіршілік істеріне шежіре қағидаларын пайдаланып, мақал-мәтелдерін қолданғанда да бабаларына ұқсауға тырысар еді. Бұл ел мақалдарды өздерінше үлкен тірек, медет етеді. Шынында сол сүйенген тірегі негізсіз, мағынасыз емес. Қайта түп төркіні бір кітапқа байланысты, шығу тегі бір заңдылыққа бағынғаны сияқты, көне кезде бұлар бір әділ патшаның иелігінде ме, жоқ бір кәміл данышпанның тәлімін алды ма деген ойға келесің. Бұлар біріншіден, үлкендерінің аузына қарап, естігендеріне сүйеніп оқымай қалған да болар. Екіншіден, сөзқуарлық, шешендіктің негізгі мақсаты өз ойын көркем тілмен жеткізе білуді толық меңгеріп алған соң, жазу, оқу бұған қажет болмас. Себебі, оқуға сенген - ұмытшақ, жазуға сенген — жаңылшақ деген қағиданы ұран орнына көтергендігінен болса керек. Бірақ осы соңғы жылдары бұлар да оқып, жазып тарихтардан хабардар болу нәтижесінде ауызша сөзге аса құлақ коймай барады. Бұдан 25-30 жылдар бұрын ұзақ сарынды жырлар айтатын, әңгіме сөзімізді білетін адамдар азайып барады. Қадым сөздің қадірін білетін қарттар таусылып, жастар әр кім өз кәсібі - тіршілігімен айналысып, өткен ақпарлардан не пайда, келді-кетті, заман әркімнің өзінікі емес пе деп өздерін уатар заман туды. Осынша халықтың тарихы ұмытыла ма, іздеп, керек еткен адам бір жерден тауып алады деп түсіндірген. Міне осындай ойлардың кесірінен өскен - өнген, мәдениет дамыған қаншама халық тарих қойнына сіңіп мәңгіге жоғалып барады. Ұрпақтары тарих ғылымынан несібесіз қалуға айналды. Бабаларын жазғырып, шежіренің пайдасын білмей, шежірешінің қадірін ұмытып, пайғамбардың "нәсібіңізді таныңыз", яғни туысыңызды анықтап біліңіз дегенінің мәнін ұқпай отыр бұл халық. Жазудан басқаға нанбайтын жастардың есінде болсын".

Жазушы Қойшығара Салғарин біздің тарихшыларымызда тоталитаризм дәуірінен қалған стереотиптің басымдылығын алға тартады: "Қазақстан тарихын, басым көпшілігінде, әр түрлі саяхатшылардың - араб, парсы, қытай, Византия, римдік, орыс және т.б. саяхатшылардың айтқандарына сүйеніп жазу. Барлық маңызды мәселелерді өзіміз талдаудың орнына, шетелдік авторлардың жазбаларының ұстанымымен баяндау үрдіске айналған". Бұл орынды сынның себептерін Досмұхаммед Кішібеков былайша түсіндіреді: "Біріншіден, өз тарихи деректеріміздің жоқтығынан, өз тарихыңды әлсіз білу осыдан шығады. Екіншіден, бұл тәсіл ғалымдардың қандай да бір тұжырымдама үшін жауапкершілікті өз мойнына алудан қашатын, тоталитарлық өткеннің сарқыншағы болып табылады. Әрине, бұл менің ойым емес, бірақ онда тарихтың сол бір дәуірінің саяси жүйесі бейнеленген деп қандай да бір өзге авторға сілтеме жасау оңай. Бір кездері қазақтардың өз тарихы болған жоқ, олардың шынайы тарихы Қазақстанның Ресейге қосылуынан кейін ғана басталды деген де пікір болды. Сондықтан қазақ авторлары тарихтың белгілі бір оқиғаларына, айғақтарына байланысты өз қатынастарын айтуға батпады. Сол себепті қазақ тарихшылары жалғыз объективті, беделді пікір ретінде шетелдік авторлардың айтқандарына сүйенуге мәжбүр болды".

Демек, осы айтылғандардан елімізде болып өткен тарихи үрдістерді қайта қалпына келтіруде жазба деректермен қатар, ата - бабаларымыздың қолданған тарихи білімін де, ауызекі тарихи дәстүр мен шежірені де пайдалану мәселесі туындайды. Бұл мәселе соңғы кездері арнаулы ғылыми әдебиетте де, мерзімдік баспасөз беттерінде де көтеріліп жүр.

Қазақ тарихына қатысты "даланың ауызша тарихнамасы" мәселесін өзінің еңбектерінде шығыстанушы - ғалым В.П. Юдин өткір қойып, қолданбалы және теориялық деректанудағы кейбір мәселелерді тарих ғылымында ресми қабылданған ұстанымдарға қайшы келетініне қарамастан батыл көтерді. Ол шығыстық жазба дерек көздерімен ұзақ жылғы жемісті еңбегінің нәтижесінде XIV ғасырдағы қазақ даласының тарихындағы кейбір ақтаңдақтардың (сарай төңірегінде арнайы тапсырыспен жазылған тимуридтік және шайбанидтік жазба деректерде осы дәуірде Шығыс Дешті Қыпшақта тайпа билерінің, кейіннен Жошының 13-баласы Тұқай - темір ұрпақтарының билікке келуі мүлдем айтылмайды) орнын толтыратын осы жазба деректердегі өзгеше жіктемелік топты бөліп алып шықты. Олардың қатарына тікелей Дешті Қыпшақ көшпелілерінің ауызша тарихи біліміне негізделген шығармалар жатқызылады. В.П. Юдин мұндай дерек көздеріне "Тауарих-и гузида-йи нұсрат-наме" (авторы Мұхаммед Шайбани хан болуы мүмкін, XVI ғ., Мәуреннаһр), Өтеміс қажының "Шыңғыснаме" (XVI ғ., Хиуа қаласы), Қадыр Әлі би Жалаиридің "Жылнамалар жинағы" (XVII ғ., Касимов қаласы), Әбілғазының "Түрік және монғол шежіресі" (XVII ғ., Хиуа қаласы) шығармаларын жатқызады.0

В.П.Юдин Өтеміс қажының "Шыңғыснамесінің" материалдары негізінде XIV ғасырдағы қазақ даласының саяси тарихын қалпына келтіру барысында деректер көзінің осы ерекше тобының маңыздылығына тоқталады: "Біз мәліметтерінің маңыздылығы бір де кем емес, көп жағдайда ерекше, сондықтан да аса бағалы түбірлі жаңа деректі көрсетуге тырыстық, -бұл өз өткені туралы тарихтың өз субъектінің жады - даланың ауызша тарихнамасы. Қазақстанның тарихын екі тарихнаманың да - яғни отырықшы халықтар мәдениетінің өнімі болып табылатын кәдімгі, жазба тарихнаманың да, далалық ауызекі тарихнаманың да мәліметтерін тарту негізінде қалпына келтіруге болады". Одан ары бұл автор даланың ауызша тарихнамасына анықтама беріп, оның ерекшеліктерін сипаттайды: "Даланың ауызша тарихнамасы - бұл Дешті Қыпшақтың, біз үшін, ең алдымен, монғол дәуірінен кейін көшпелілердің жалпы білімінен ерекше салаға бөлініп шыққан Шығыс Дешті Қыпшақ көшпелілерінің тарихи білімі. Осы себепті де ол ал "ауызекі дәстүр" терминімен де, "аңыз", "әпсана" сөздерімен де анықталмайды. Даланың ауызша тарихнамасы мифологиямен де, фольклормен де, оның ішінде батырлар жырымен де теңгеріле алмайды, өйткені фольклордың өзі даланың ауызша тарихнамасынан нәр алады... Даланың ауызша тарихнамасы шамалы түрі өзгертілгенімен, дәл сол жалпы тарихнаманың өлшемдермен сипатталады. Аталмыш тарихнаманың деректерін зерттеу Дешті Қыпшақ көшпелілерінің тарихи білімін феномен ретінде, жүйе ретінде, көшпелі мәдениеттің даму деңгейінің индикаторы ретінде пайымдауға мүмкіндік береді. Даланың ауызша тарихнамасы - Еуразия халықтарының ауызша тарихнамасының бір бөлігі. Ал ол өз кезегінде әлем халықтары тарихнамасының бөлігі болып табылады. Ауызша тарихнама - бұл қоғамдық құбылыс ретіндегі тарихнаманың дамуындағы әмбебап кезеңдік -типологиялық феномен деп тұжырымдауға болады".

Көптеген жазба деректерде ауызша тарихнаманың мәліметтерін мейлінше мол қолданылатынын ескерсек, оны зерттеп - үйренуде өз әдістемелік тәсілдері болатын қосымша шығыстанулық - тарихи пәнді енгізу қажеттілігі туындайтыны сөзсіз. Оның міндетіне тарихи зерттеулерде ауызша тарихнаманың мәліметтерін пайдалану принциптерін жинау, жүйелеу, жіктеу, талдау және даярлау жатады. "Материалдық мәдениеттің ескерткіштерін жер қойнауынан тауып, халықтардың алыстағы өткенін тірілтетін археологтар сияқты, деректанушылар далалық ауызша тарихнаманы тірілтіп, мәдениеттің осы үлкен әрі ұмытылған аумағын оны қалыптастырушыларға - қазақ, қарақалпақ және өзге халықтарға қайтарып, олардың өздері туралы бұрынғы жадын түлету керек. Бұл - оңай міндет емес. Бірақ бұл зерттеушілер үшін құрметті де ізгі парыз", - деген белгілі де беделді осы шығыстанушының сөзі отандық қоғамдық ғылымға аманат жүгін арқалатып тұрғандай көрінеді.

Жазба деректердің осы ерекше тобына Хиуа ханы Әбілғазының "Түрік шежіресін" де жатқызуға әбден болады. Бұл еңбектің авторы туралы қысқаша мәлімет бере кетсек.

Әбілғазы 1603 жылы Хиуа (бұрынғы Хорезм) хандығының орталығы Үргеніш қаласында осы иеліктің ханы Араб Мұхаммед ханның отбасында дүниеге келеді. Өз шежіресін Әбілғазы бахадүр былай таратады: "Әкеміздің аты Араб Мұхаммед хан, оның әкесі -Хажымұхаммед хан, оның әкесі - Әмің хан, оның әкесі - Йадгар хан, оның әкесі -Теміршейх, оның әкесі - Хажытолы, оның әкесі - Арабшах, оның әкесі - Полат, оның әкесі – Меңку - темір хан, оның әкесі - Бадақұл, оның әкесі - Жошы, оның әкесі - Шыңғыс хан". Бір айта кететіні, Әбілғазының өзі ғұлама шежіреші болғандықтан, көп зерттеушілер оның пікіріне құлақ түреді. Бұл жерде өз ата-тегін Әбілғазы түгел келтірмей, арасынан тастап келтіріп отыр. Оның дәлдігі "Тауарих-и гузида-йи нусрат-намедегі" және басқа да танымал Жошы ұрпақтарының шежіресімен сәйкес келеді. Әбілғазы нағашы жұрты жағынан да Шыңғыс ұрпағынан болғандықтан таза төре тұқымына жатады. "...Енді анамыз жағынан айталық. Анамыздың аты Меһрбану ханым, оның әкесі Жанғазы сұлтан, оның әкесі - Шерғазы сұлтан, оның әкесі - Сұлтанғазы сұлтан, оның әкесі - Жолбарыс хан, оның әкесі - Бұреке сұлтан, оның әкесі - Йадгар хан, осы жерден атамыз бен анамыздың аталары қосылады". Бұл туған жылы, дәлірек айтқанда бұл дүниеге келерден қырық күн бұрын, оның әкесі Араб Мұхаммед хан Үргенішке шабуылдаған орыс-қазақ әскерлерін жеңіп шыққан. Сондықтан атасы: "Мұның жолы мен қадамы құтты болды, бізге жеңіс әкелді және мұның анасының жамағатын ғазылар дейді, оның да орны бар деп, атымды Әбілғазы қойыпты".

Бірақ анасынан алты жасында қалған Әбілғазы өгей шешесінің қолында тәрбиеленіп, әкесінің салдырған Арысхан медресесінде оқып, халық ауыз әдебиеті үлгілерімен қатар, тарих, тіл, әскери өнер, мемлекет басқару ғылымдарын оқып-біліп, меңгеріп шығады. Он алты жасында әкесі оны үйлендіріп, Үргеніштің жарты билігін оған береді. Алайда бір жыл өтер өтпестен Араб Мұхаммед ханның балалары арасында (оның Хабаш, Жолбарыс (Елбарыс), Спандияр, Әбілғазы, Шәріп Мұхаммед, Хорезмшах, Ауған атты алты баласы болды), билікке талас нәтижесінде, 1621 жылы бұл әкесімен және ағасы Спандиярмен бір жақ болып, ағалары Хабаш пен Жолбарысқа қарсы шайқасқанда, жас та болса ерлігімен көзге түсіп, ақырына дейін соғысып, жалғыз қашып құтылуға мәжбүр болған. Жеңімпаздар өз әкелерін үш күңімен және екі кіші ұлымен қосып құм қалада өлтірген. Спандияр Иранды, бұл Бұқара ханы Имамқұлыны паналайды. Бір жылдан кейін Спандияр сұлтан ата жұртты қайта алып, хан болды. Әкесі мен бауырларын өлтірген Жолбарыс сұлтанды да, Хабаш сұлтанды да өлтіртті. Осыдан кейін ол ұйғырлар мен наймандарды қырып, барша өзбекпен жау болған. Әбілғазының айтуынша, сол кездері "өзбек үш бөлінді, біреулері маңғыт, біреулері қазақ, енді біреулері Мәуреннаһрға кеткен".

Орта Азияда Мұхаммед Шайбани құрған қуатты мемлекет әлсірегеннен кейін, XVII ғасырда осы территорияда үш тәуелсіз мемлекет орнықты: Бұқар (Самарқан) хандығы, Қоқан (Ферғана) және Хиуа (Хорезм) хандығы. Жоғарыда Әбілғазының өмірінен алып сипатталған билікке бола өзара туысқандық қырқыс аталмыш дәуірдің сипатын беріп тұрғандай. Бұл өзара қырқыстың нәтижесінде, ақыры соңында М. Шайбани әулетінен тұқым да қалмай, бұлар хандықты басқаруға қазақ - қыпшақ, маңғыт - ноғай арасынан аштарханидтерді тартатын болды. Осы хандықтардың кейінгі билеушілері жөнінде Қ. Халид былай дейді: "...хандардың таққа отыруы орынсыз жанжал, нахақ қан төгіспен қатар жүріп, халыққа еш уақытта тыныштық әкелмеді. Ешбір хан халық пайдасына деп бір іс істеп, болмаса жөнді нәрсе қалдырған жоқ. Олар тек өз басының амандығы, ойын-күлкі сияқты хандықпен үш қайнаса сорпасы қосылмайтын істермен өмір кешті, уақыт оздырды... Байқасақ, ханға тіке қарағанға өлім жазасы кесіледі екен. Онда қай мүфти, молда, ғалым ханның бетіне келіп, кемшілігін айта алсын! Олардан не үміт, не хайыр күтуге болады".

Әбілғазының мұнан арғы өмірбаянынан да осы келеңсіздікті аңғаруға болады. "Ел хан жұртынан безді, кетелік дегеннен басқа сөз айтпады... Менің қасымда тұрған жақсылар маған: "Бұл халық жұрт болмас, сіз кете көріңіз, біз соңыңыздан барайық", - деді. Мизамның ақыры, ақыраптың басында... мен қазақ ішіне кеттім". Ол бастапқыда қазақ хандары - Есім хан мен Тәшкентегі Тұрсын ханды, онан кейін Ферғана ханы Имамқұлыны паналап, ақырында ағасы Спандияр ханның қудалауымен Қызылбас еліне (Иран) жер аударылған. Сонда он жыл тұтқында болғаннан кейін, қашып шығып, Маңғышлақ түрікпендерінің арасында болған. Бұл түрікпен де ол уақытта қалмақ ханына қарасты болған екен. Әбілғазы қалмақ ханының қолында бір жыл болып, 1645 жылы Спандияр хан опат болғаннан кейін Хиуаға хан болады. Хан болғаннан кейін Әбілғазы көршілес хандықтармен, қалмақтармен көп соғысып, тек 1663 жылы хандық билікті баласына беріп, өзі осы "Түрік шежіресін" жазуға кіріседі. Бірақ бір жылдан кейін қайтыс болып, шежіренің соңын оның ұлы Ануш Мұхаммед аяқтайды.

Әбілғазының аталмыш бұл еңбегі "Хиуа хроникалары" деген атпен біріктіруге болатын Мунистің, Агахидің, Санаидің, Байанидің шығармаларының, Құрбанғали Халид, Мәшһүр Жүсіп, Шәкәрім, Мұхамеджан Тынышпаев сияқты қазақ шежірешілері еңбектерінің негізгі дерек көзі болды. Ал Батыстың ғылыми әлеміне "Түрік шежіресі" XVIII ғасырдың басынан белгілі бола бастады. Оның қолжазбасын Ресейде тұтқында жүрген швед офицерлері Тобыл қаласынан тауып алғаннан кейін, бұл еңбек 1726 жылы Лейден қаласында француз тілінде басылып шығады. Орыс тіліндегі тұңғыш аудармасы 1770 жылы Тредиаковскийдің тәржімасымен жарық көрсе, 1780 жылы неміс тілінде жарияланды. "Түрік шежіресінің" түпнұсқасын граф Н.И. Румянцев 1825 жылы Қазан қаласында И. Халфиннің көмегімен араб графикасында бастырып шығарған. Оның орыс тіліне 1854 жылы сәтті аударылған тәржімасы Г.С. Саблуковтың қаламына тиесілі. Осы автордың айтуынша, бұл еңбек сол кездегі Хиуаның сөйлеу тілінде жазылған. Ол тіл басқа тілдермен көп араласпай таза сақталған көне түркі тілі еді, ол тіл қазіргі қазақ, башқұрт, Орынбор татарларының тіліне жақын көрінеді. Бұл пікірді осы шығарманың тілін зерттеген А.Н. Кононов, С.Н. Иванов, Т.P. Қордабаевтар да қолдайды. Мүмкін, сондықтан да болар "Шежіре" басқа туыстас түркі тілдеріне аударылғанымен, қазақ тіліндегі түңғыш аудармасы филология ғылымдарының докторы Бабаш Әбілқасымовтың еңбегі арқылы "Ана тілі" баспасынан тек 1992 жылы ғана жарияланды. Алайда, бұл еңбекте қолжазбаның факсимилесінің, мәтіндік талдаудың, ғылыми зерттеудің жоқ екендігін айта кету керек.

Дегенмен Әбілғазы Бахадүр ханның бұл еңбегінің ғылыми әлемдегі құндылығы жоғары, сенімділігі орнықты. Әбілғазының өз шығармасында айтылатынындай, ол үш нәрсеге -әскери өнерге, ақындық өнерге жетік және тарихи оқиғаларға қанық болып қана қоймай, өмірінің бұралаң жолына сәйкес, ортаазиялық хандықтармен қатар, қазақ, қалмақ, түрікпен, иран, ирак жұрттарында, билеуші ордаларында көп болып, бірнеше тілді еркін меңгеруінің арқасында өз заманының алдыңғы қатарлы білімді адамдарының қатарында болған.

Әбілғазы заманына дейін әрбір ұлыстар мен аймақтарда хандықты басқарған Шыңғыс ұрпақтарының өз сарай тарихшысы болған. Олар өз билеушісіне жағынып, шежіре мен азаматтық тарихты дәріптей көрсететін. Ал бұл шежіренің ерекшелігі ханның өз шежіресін өзі жазуы. Оның себебін кіріспеде автордың өзі былайша түсіндіреді: "Біздің ата-бабаларымыздың ыждаһатсыздығынан һәм Хорезм халқының надандығынан Ғабдолла ханнан біздің аталарымыздың айырылған жерден бермен қарай бізге дейінгі тарихымыз жазылмаған екен. Бұл тарихты бір кісіге тапсыралық деп ойлап едік, лайықты кісі таппадық. Сондықтан "жетім өз кіндігін өзі кесер" дегендей, өз тарихымызды өзіміз жаздық".

Ол өзінің кітабын көне түріктердің ежелгі дәстүріне сәйкес тоғыз бапқа бөлді: 1) Адамнан монғолға шейін; 2) Монғолдан Шыңғыс ханға шейін; 3) Шыңғыс ханның туғанынан өлгеніне шейін; 4) Шыңғыс ханның үшінші ұлы Үкідай жайлы; 5) Шыңғыс ханның екінші ұлы Шағатай ұрпақтарының патшалық қылғаны жайлы; 6) Шыңғыс ханның кіші ұлы Толыхан әулетінен хан болғандар жайлы; 7) Шыңғыс ханның үлкен ұлы Жошы хан әулетінен Дешті Қыпшақта патшалық қылғандар жайлы; 8) Жошы хан әулетінен Мәуреннаһрда, Қырымда және қазақ, Тұранда хан болғандар жайында; 9) Шайбани әулетінен Хорезм мемлекетінде патша болғандар жайында.

Әбілғазы бұл "Түрік шежіресін" салыстырмалы түрде аз ғана уақыттың ішінде, дәлірек айтқанда бір жылдың ішінде жазып бітірген. Мұндай жылдамдықтың бір ұшы, біз жоғарыда сипаттап кеткен көшпелі халықтың тарихи санасының сергектігімен де сипатталады. Еңбекте түркі тілдес халықтардың этногенезіне, этникалық және саяси тарихына қатысты, Шыңғыс тұқымдарының тағдырлары жөнінде, әдетте, ел аузында кездесетін аңыз әңгімелер мен мәтелдер өте көп кездеседі. Шығарманың өн бойынан автордың терең білімділігі мен ғылыми салмақтылығы аңғарылады. Дегенмен тарихи -ғылыми талдаудан гөрі шежірелік сипаттамалық стильдің басымдылығына қарап, автордың кітапты тез бітіруге асыққандығын да аңғаруға болады. Бұл туралы хиуалық хан былай дейді: "Мұны жазғанда бұрынғы Монғолда, Өзбекте патша болғандардың, кеңесші билердің шыққан тегін, істеген істері мен айтқан сөздерін айтып, үлкен кітап жазсам деп едім, бірақ бұл жұмысты бастаған соң ауруға ұшырадым, науқасым көпке созылып кетті. Сондықтан ішімнен ойладым: егер мен өліп кетсем, кітап жазылмай қалар, өйткені біздің тұқымымызда Йадгар ханнан біз пақырға шейінгі тарихты мендей білетін кісі жоқ, бөтен жұрттың кісісі, сірә, білмес. Сондықтан білгенімді көрге алып барғаннан пайда болмас деп, Адамнан Жошы ханға келгенге дейінгі көне тарихты қарадым, қарамай да айттым, өйткені оның бәрін жатқа білетін едім. Шайбани ханнан өзіме дейін еш нәрсе қарамадым, өзімнің жадымда бәрі бар еді. Төрт хатшыны отырғызып қойып, жатып та айттым, тұрып та айттым, өйткені әлім кеміп, ақылым азайып бара жатты. Сондықтан сөзі қысқа болғанмен, мағынасы қысқа болмас деп ойлаймын".

Бұл үзіндінің өзінен ханның ауызша тарихнаманы қаншалықты меңгергені байқалады. Дегенмен мұнан Әбілғазы өз еңбегін жазу үстінде сол заманындағы жазба деректерді пайдаланбады деген ой туындамаса керек. Әбілғазы бахадүр өз заманындағы жазба тарихнаманың кейбір кемшін тұстарын да саралап береді: "...Сол Рашид-ад-дин тарихы мен пақырдың алдында жатыр. Кітаптың басында айтқанмын, бұдан басқа да Шыңғыс тарихы жазылған он жеті кітап әзір тұр. Осы кітаптардың керек жерлерінен көшіріп, осы шежірені жазып отырмын. Рашид-ад-диннен бермен қарай үш жетпіс екі жыл бойы көшірмешілер бір кітаптан бір кітапқа көшірген сайын жазылған тарихтың үштен бірін немесе жартысын бұзып бүлдірген. Шежірелердегі таулардың, өзен - сулардың, адамдардың аттары монғол не түрік тілінде. Ал көшірмешілер көбінесе парсылық не тәжік болғандықтан, не монғол тілін не түрік тілін білмейді. Тәжікті он күн үйретсе де, монғол сөзін айтуға тілі келмес еді. Сонда ол қайтып монғол сөзін дұрыс жазады? Құдай тағала маған түрік және парсы тілін, оның астарлы сөздерінің мағынасына дейін білуді жазды. Бұл заманда түрік пен тәжіктің ішінде ол тілдерді менің білгенімдей білетін кісі жоқ. Оның үстіне әр нәрсе себеп болып, бір жылы қалмақтың арасында болдым. Сонда монғолдың әдет-ғұрпын, тілін жақсы үйрендім".

Әбілғазы Бахадүр хан өмірдің қайнаған ортасында болды, жастайынан әкімшілік істерге де, қан майданға да араласып, қуғынды да, тұтқынды да көрді, жиырма үш жыл хан болып, ел басқарды және өмірінің ақырында оңаша өмірді қалады. Ол туралы "Фирдаус ал-икбал" ("Бақыттың жұмақ бағы") еңбегінің авторы Мунис лақап атымен белгілі Шер-Мұхаммед бен Әмір Аваз-бий-мираб былай дейді: "...Әбілғазы хан данышпан сұлтан және құдіретті хақан болды... Өмірінің соңында Ануша-ханды билеуші етіп, өзі тұйық өмірді қалады. Бір мың жетпіс төртінші жылы (1664 жыл, Б.С.) ол өткіншілік тұрағынан [мәңгілік әлеміне] аяқ басты... Жиырма жыл ел басқарды. Ол поэзияны өте жетік білетін және тарихты жақсы білетін адам болатын, өзінің әулетінің шежіресіне қатысты хроника жазды және оны "Шаджара-йи турк" деп атады".

Қазақтың тегін түріктен таратқандықтан, Әбілғазы шежіресі өзгелерге қарағанда (мысалы, Темір әулетінің, Мұхаммед Шайбани әулетінің сарай тарихшыларының еңбектеріне қарағанда), Орталық Азия мен Таяу Шығыстағы саяси - этникалық оқиғалар, көне түркілердің, қазақ халқын құраған рулар мен тайпалардың көне тарихы, мәдениеті мен тұрмысы, жер-су атауларын молынан кездестіруге болады. Тағы бір айта кететіні, Әбілғазы өз еңбегін таза көне түркі тілінде жазған: "Бұл тарихты жақсылы-жаманды баршасы білсін деп түрки тілімен жаздым. Түрки тілімен, соншалық бес жасар бала түсінетіндей етіп жазыппын, түсінікті болсын деп шағатай түркісінен, парсы, араб тілдерінен бір сөз қоспаймын".

Әбілғазының өмір сүрген XVII ғасырында Орта Азия хандықтары сияқты Қазақ хандығының да ішкі саяси жағдайы тұрақты болған жоқ. Тәуекел ханның мирасқоры Есім хан Түркістанды Қазақ хандығының астанасы етті. Бірақ Тәшкенттегі Жәлім сұлтанның ұлы Тұрсын Мұхаммед өзін тәуелсіз хан деп жариялады. Қ. Халидтің еңбегінде "сұлтандардың ауысып, сайтандардың орналасып тұратын жері" деп сипатталатын "Тәшкент қырық сан - Барақ ханның елі" ұзақ уақыт бойы қазақ және өзбек хандарының арасындағы дау-дамайдың көзіне айналды. 1627 жылы Есім хан Тұрсын ханды өлтіргенімен, бір жылдан соң өзі қайтыс болып, Тәшкентті Бұқар ханы Имамқұлы басып алды. XVII ғасырдың бірінші жартысында қазақ - ойрат қатынастары шиеленісе түсті. 1644 жылы қазақ ханы Жәңгір Жалаңтөс батыр басқарған самарқандық әскермен қосылып, жоңғар әскерін жеңгенімен, ойраттардың үлкен тобы Ом, Тобыл, Ертіс, Есіл, Жайық өзендерінің бойында көшіп-қонып жүретін. Бір ғасырдан аса уақытты теке -тіреспен өткізіп, қазақтармен бір-біріне "ата жау" атанған қалмақтармен Әбілғазы Бахадүрдің де екі мәрте шайқасқаны "Шежіреде" айтылады.

Осындай аласапыран заманда өмір сүрген Хиуа ханы Әбілғазы да Есім хан, Имамқұлы хан сияқты өз дәуірінің ірі мемлекет қайраткері болды. Дегенмен, біз үшін оның мәдениет қайраткері ретінде түркі тілдес халықтардың өткен тарихына қатысты аса құнды, кейінгі ұрпаққа өшпес мұра етіп қалдырған "Шаджара-йи турк" және "Шаджара-йи тарикма" еңбектері қымбат қазына. Кейінгі ортағасырлық қазақ тарихына байланысты Әбілғазының шығармасына барлық зерттеушілер өз еңбектерінде сүйенгенімен, оның еңбегінің қазақ тіліндегі аудармасын факсимилесімен, транскрипциясымен, мәтіндік ескертпелерімен, ғылыми-тарихи зерттеулерімен қоса жарияласа, бұл еңбектің қазақ тарихына сөз жоқ, берері көп болар еді.

Әбілғазы Бахадүр ханның қазақ тарихы мен мәдениетіндегі алатын орнын толық айқындау үшін жоғарыда сипатталған оның еңбегін әр түрлі ғылым салаларының беделді өкілдерін тарта отырып, кешенді түрде зерттеп талдау қажет. Қолжазбаның мәтінін толық қалпына келтіру үшін, ең алдымен тіл мамандары керек. Қолжазба толығымен дұрыс, дәйекті аударылғанда ғана ол туралы байыпты пікір айтуға болады.

Екіншіден, қолжазбаны сараптауға білікті шығыстанушы - тарихшы, деректанушы мамандар қатысуы керек. Үшіншіден, бұл еңбекте шежіреге, азаматтық тарихқа, діни аңыздарға, тарихи тұлғаларға, жалпы дүниетанымға қатысты автордың өз көзқарастары мен талдаулары кездесетіндіктен мәдениеттанушылардың, философтардың ғылыми сараптамасы ауадай қажет. Сонда монғол дәуірінен кейінгі түрік тілдес халықтардың өз мемлекеттерін құрып, дербес даму жолына түсуі арнасындағы Әбілғазы Бахадүр ханның дүниетанымдық ұстанымы мен философиялық көзқарасын анықтауға болады. Сондай-ақ "Шежіреде" қазақ халқының әлеуметтік өмірінің әр қилы қырлары сөз болғандықтан, бұл еңбек тарихшылармен қатар, этнографтардың, әдебиетшілердің де зерттеу нысанына да айнала алады.

Қорыта айтқанда, Әбілғазы Бахадүр ханның бұл "Түрік шежіресі" еңбегі XVII ғасырдан бізге жеткен жазба ескерткіш болғандықтан "Мәдени мұра" мемлекеттік бағдарламасының аясында игерілуі, ғылыми тұрғыда негізделуі тиіс құнды дүние болып саналады. "Шежіренің" авторының өмірі мен шығармашылығын қалпына келтіру де онан арғы тарихи-философиялық, ғылыми зерттеулерді қажет етеді.

2.9. ТАУАРИХ ХАМСА (БЕС ТАРИХ)

Құрбанғали ХАЛИД

Автордың тарих ғылымына

берген түсіндірмесі

Бәйіт

Оқыған тарихты - байқайды дүниені.

Көреді адамзатты түр-түрімен.

Оқыған боп надандар бүлдіреді.

Түгестім деп ғылымды құр тілімен.

ФЕРҒАНА ХАНДАРЫ ТУРАЛЫ

Тарих ғылымы - әлемнің жаратылуы және адамзаттың түрлі ұрпақтарының тіршілік -тынысымен, әділ патшалар мен жәбірші әмірлердің істерімен қоса, қоғамның даму қағидаларына (заңдылығына) қанықтырады. Бұдан туындайтын ілім - түрліше тарихи оқиғалар, адамзат басынан өткен жақсылық пен жамандық, ол елегінен сүзілген бал шырынындай бәрімізге қымбат; теңдесі жоқ ақылшы, қайғы мен қуанышта қапысыз жолдас болатын білім тірегі - тарих демекпін.

Осындай қасиетті Тарих атты ғылымға шама-шарқымды байқап қалам тартуға мәжбүр болдым. Себебі мұндай қалам тарту - ғалым болам деушілердің бәрінің де бірдей қолынан келетін іс емес. Тарих ғылымы әлемдік оқиғаларды зерттейді, ол бізге өткен қауымдардың тіршілігін жеткізумен қатар, қазіргі заман халықтарының өмір ағымын баяндайды. Ол үшін тарихтың әрбір кезеңін мазмұнына сай келтірмесе зерттеудің құны болмайды. Айталық, грамматика тіл ғылымының тұзы болса, ал тарих - жалпы ғылым атаулының азығы. Кімде-кім тарих ғылымын қажетсіз деп білсе, ол жаны ашыған емшіден қашатын ауру адам сынды.

Сонымен қаламгерлер санатында болып 1783-1883 жылы аралықтарында Шығыс Түркістанда болған оқиғаларды, оның ішінде Қашғарда (автор Қашқар деп жазады) Жахангир қожаның жеңісінен кейінгі қожалар соғысы, Жақып ханның ықпалы мен үкімінің күйреуі сияқты оқиғаларды жазуға бел будым. Бұл оқиғаларға негізінен Ферғана хандарының қатысы болғандықтан алдымен қысқаша соған шолу жасамасақ, біз баяндағалы отырған тарихи оқиғаның мағынасы ұғынықсыз болып қалуы мүмкін. Содан кейін қазақ хандары, монғол мен қалмақ тарихын басқа да тайпалардың тіршілік -тынысын әңгімеге желі етеміз. Жалпы ислам елдері мен өзге халық оқымыстыларының арасында жалпы және жекелеген тарихи кітаптар бар. Ал біздің қазақ халқының (Шығыс Түркістан) өткені мен бүгінгі бары туралы анық баяндалған, болмаса арнайы жазылған зерттеу кітабын кездестіре алмадым.

"Дәреже озғандікі" дегендей, бұл салада болашақта жазылатын түрлі тарихи еңбектерде шығыс халықтары туралы айтылған кезде менің кітабыма сүйенетін болса ынсап иелері бұл еңбегімді бағалап, керекке жаратқаны.

Ферғана хандары 919 һижра жылынан Алтын Бесіктен басталып, Алтын Бесік пен Шаһруһ хан арасы екі жүзден артығырақ, яғни он ата етеді. 1703 жылы Шаһруһ хан таққа отыруынан бастап тарих жазылып келген. Әкімшілік орталығы Қоқан болды, бұл ұрпақтан 28 кісі таққа отырып, Шаһруһ ханнан бұрынғысы "би" аталып, кейінгілері "хан" деп аталды. Ақыры Құдияр хан, ол екі ортада белгісіз тағы бір екі кісі хан аталып, 1876 жылы бұл уәлаяттан "хан" атаулы жойылады да патшалық дәуірлері 374 жылға жеткен. Бір замандарда Ферғана халықтарының арасында алауыздық туып, оны тоқтату жолы: тек бір әділ адамның өміріне көніп, соңынан еру болды. Халық басқа шара таппай, атыраптағы тайпалардың ішінен біреуді хан көтеруді мақұлдасты. Алайда кімнен хан сайлансын дегенде, әркім өзіне тартқандықтан бір тоқтамға келе алмай, сырттан бір ханзаданы хан сайлауға ойысты.

Ол Түркістан хандарынан болсын дегенге тағы келісімге келе алмады. Осы мезгілде Шайбани тұқымынан Абдулла Асам мен Самарқанд - Андижан ханы Мырза Мұхаммед Бабыр ибн Омар Шайх оқиғасы (соғысы) болып, Бабыр хан қашқанда Қоқан арқылы өткен.

Содан Өзбек тұқымынан бір ақылды адам шығып (Тұрғауаға қарасты бір тайпаның көсемі орнында тұрған) жақындарымен кеңес құрып, хан сайлауға халықта бірлік болмай тұр, егер бір лайықсыз адам таққа отырса, жағдай онан да бетер ауырлайды, халықты бұл бол еден құтқару керек деді. Оның жолы: бәлен жерден Бабыр хан өтіпті деп, сол жерге бір жас баланы алып барып қойып, оны тауып алған болып, Бабыр баласы деп жариялап, оны тәрбиелеп, өскен соң хан көтереміз дейді, дау-жанжал сонда тыйылады. Бұл сөзді өзгелері күп көріп, сол данышпанның немересінің бірін ерекше киіндіріп, алтын бесікке салып, Бабыр хан жолынан тауып келген болысты. Тауып алғанда киік емізіп жүр екен, төбесінен қонбай құс ұшып жүр екен деген ғажайыптарды қоса сөйлеп, көпшілікті нандырып, оған "Алтын бесік" деген ат қойып тәрбиелейді. Ақыл айтқан кісінің есімі де Бабыр болған, демек бабасының атымен Бабыр баласы десе де, Бабыр хан баласы десе де өтірік болмайды. Алайда, оның шын сыры елге мәлім болып, басқа тұрғауа тайпалары жанжал шығарғанымен Алтын Бесік өскен соң билерге сөзі өтімді болды.

Алтын Бесіктің алты баласы өсіп, жетінші баласы Қоқан қаласын салған (кеңіткен, түзеткен болса керек, себебі ол тумай-ақ қала бар еді). Содан бұл бала өзінің хан сайлауын талап етіп тұрғауа тайпалар басшыларының Шахмаст биге келгенде бұл кісі дербестік талап етіп, өзі хан болу үшін қанша әрекет етсе де оған жете алмай, сонда да "би" атына қосымша дәреже қостырып алған. Соңыра бұның төртінші немересі Шаһруһ хан, яғни Алтын Бесіктің он бірінші буыны әр түрлі билерге тыйым салып, түрліше саясатпен өз тұқымын Бабыр ханнан шыққандығын дәлелдеп, Қоқанды орталық етіп өзіне хан дәрежесін алған. Сонымен бұрын болған тайпалар арасындағы дау-жанжал Шаһруһ кезінде тыйылған.

... ҚАЗАҚТЫҢ ХАЛ-АХУАЛДАРЫ ЖӘНЕ ХАНДАРЫ

Орта Азия мен Шығыс Түркістанда болған оқиғалар желісін бітірген соң, қазақ ахуалы мен хандары туралы жазуға кірістім. Бұл халықтың тарихы жалпы ауызда бар. Алайда жекеленген жазба тарихтары мен естеліктері болмағандықтан, әркім әр түрлі пікір айтып, біреулер жаман ниет, арам оймен, енді біреулері тек мұқатуды мақсат еткен. Кезіндегі бағзылар тарихты анығырақ түсініктеме беруге білімдері жете тұра, оған бермеген. Нәтижесінде мағынасы анық ел тарихы баяндалмады. Осындай себептермен, мен бар күш-қайратымды жұмсап, жиырма жылдан астам уақыт бұл тарихқа қатысты ақпарлар мен жазба деректерді жинап, жалпы жиналған мәліметтердің қаймағын қалқып алып осы кітапты жаздым.

Қазақияның негізі - үш жүз. Олардың бұл жаққа жер тебуі (Шығыс Түркістан) тек орта жүзден тарағандықтан, бұл жүздің хандары мен тайпаларының ахуалдары тілге көбірек алынды. Себебі кіші жүздің өз ордалары болған. Сарай, Сарайшық пен хан ордасы қалаларының айналасына орналасқандықтан хан, ханзадалар билігі үзілмей жалғасып отырды. Олардың тарихтан хабары бар. Зиялы адамдары көп болғандықтан ахуалдары да жан-жаққа мәлім болған. Ұлы жүз қазақтарының басым көпшілігі Түркістан мен Ташкент сияқты үлкен шаһарлардың қолтығында жүргендіктен, іштерінен тарихшылар, білімдар оқымыстылар бар деп әркім ойлар еді. Ал бұл жақтарда мекендеген орта жүз, бір кездерде қытаймен араласқан найман аталатын рулары шексіз-шетсіз жатқан ен даланы жайлап, тыныштықпен алаңсыз өмір сүргендігі соншалықты, басқа ешкіммен араласпай, бірер ғасырға дейін жекеленіп, тіпті мұсылман атынан басқа діннен де хабардар болғаны шамалы. Сондықтан тарихшылар бұл шығыстағы қазақтардың ахуалын жазған еңбектеріне кіргізбеген. Тіпті өкімет атынан наймандарға арнайы салынған Аягөз, Көктерек сияқты атақты мекендерді де назарға алмаған. Тарихшылардың бұлай көзге ілмеулері, мен үшін бұл бір жақсы сылтау болып, оларға қалыс қызметімді атқара жүріп, найман руының тарихын анықтап толық жазуыма себепкер болды. Себебі Аягөз - туған жеріміз, найман - жүрген еліміз. Бір жүздің ахуалын тәптіштеп жазумен бірге, қалған екі жүздің де тарихы қоса жазылады. Себебі, бұлардың бәрі бір ел тарихы болғандықтан бөлектеудің қисыны болмайды.

Бұл найман руларының көнеден келе жатқан жазылған тарихы болмағанымен, ата-бабаларымен, түрлі ұрпақтарының ақпарлары ауыздан-ауызға аңыз болып ұласып келе жатқанын ешкім жоққа шығармайды. Дегенмен уақыт оза келе бұл шежірелер өз негізінен артық - кемі болып, ілгері-кейінді айтылып, шатастырарлықтай жағдай болса да, өзге тарихи мәліметтермен салыстыра отырып, реттестіру нәтижесінде белгілі бір шындыққа жақын, тоқтамды - пікірлер айтуға болады. Бұл хабарлар негізсіз дәлелденбесе де себепсіз жалғанға да шығарылмайды, Негізінде, шындығы басым тарихи оқиғалары анық. Себебі, бұл тайпалар өздерінің тарихты тереңдетіп оқымағанының салдарынан нақтылы анық айтып, білімге таласатындары болмағанымен, бабаларының сөздерін зейінмен тыңдап ұғып, олардан естіген шежірелерін еске алып әр мәжілісте, әр жиын - отырыстарда үнемі қайталап, шын ниетінен ойларында ұстап, ұрпақтан-ұрпаққа жалғастырып, нассабшыларына шежіреші деп ат қойған. Ұлы дүбір мерекелерінде шежірешінің маңайын толтырып, өткендерін сұрастырып, үйлерінде болса ол кісінің алдында дәріс оқығандай үйреніп жақсысын жаттап, қиынын қаттап жататын болған. Сол шежірешіден мен өзім де бірнеше рет сабақ алып едім.

Бұл елдің мұндай істері тек осы ғасырымызда ғана емес, көнеден келе жатқан дәстүрлі әдеттері. Содан әр тіршілік істеріне шежіре қағидаларын пайдаланып, мақал-мәтелдерін қолданғанда да бабаларына ұқсауға тырысар еді. Бұл ел мақалдарды өздерінше үлкен тірек, медет етеді. Шынында, сол сүйенген тірегі негізсіз, мағынасыз емес. Қайта түп төркіні бір кітапқа байланысты, шығу тегі бір заңдылыққа бағынған сияқты, көне кезде бұлар бір әділ патшаның иелігінде ме, жоқ бір кәміл данышпанның тәлімін алды ма деген ойға келесің. Бұлар біріншіден, үлкендерінің аузына қарап, естігендеріне сүйеніп оқымай қалған да болар. Екіншіден, сөзқуарлық, шешендіктің негізгі мақсаты өз ойын көркем тілмен жеткізе білуді толық меңгеріп алған соң, жазу, оқу бұған қажет болмас. Себебі, оқуға сенген - ұмытшақ, жазуға сенген - жаңылшақ деген қағиданы ұран орнына көтергендігінен болса керек. Бірақ осы соңғы жылдары бұлар да оқып, жазып тарихтардан хабардар болу нәтижесінде ауызша сөзге аса құлақ қоймай барады. Бұдан 25-30-жылдар бұрын ұзақ сарынды жырлар айтатын, әңгіме сөзімізді білетін адамдар азайып барады. Қадым сөздің қадірін білетін қарттар таусылып, жастар әркім өз кәсібі - тіршілігімен айналысып, өткен ақпарлардан не пайда, келді-кетті, заман әркімнің өзінікі емес пе деп өздерін уатар заман туды. Осынша халықтың тарихы ұмытыла ма, іздеп, керек еткен адам бір жерден тауып алады деп түсіндірген. Міне осындай ойлардың кесірінен өскен - өнген, мәдениеті дамыған қаншама халық тарих қойнына сіңіп мәңгіге жоғалып барады. Ұрпақтары тарих ғылымынан нәсібесіз қалуға айналды. Бабаларын жазғырып, шежіренің пайдасын білмей, шежірешінің қадірін ұмытып, пайғамбардың "нәсібіңізді таныңыз", яғни туысыңызды анықтап біліңіз, дегенінің мәнін ұқпай отыр бұл халық. Жазудан басқаға нанбайтын жастардың есінде болсын. Егер, шынында көнеден аңыз болып келе жатқан шежірені айтушылар болмаса осы күнге дейін, мен пәленшемін деп айтарлық кісі қалмас та, онда мұсылманшылықтан да ешқандай белгі сақталмас еді. Үлкендерден естіп, тыңдап отырсақ және қазақ билері бұрынғы күнде өз үлгілерімен бітіретін істерін, шығаратын үкімдерін сұрап екшегенде білгеніміз, халықтың шежіреге сенімділігі әкімнің мөрмен бекіткен шешіміндей. Құдайдан қорқу себебі тәркі дүние тақау тұрғандай болушы еді. Осыдан 30 жыл бұрын жасы 70-ке таяп қалған Молдағожа атты ақсақал айтатын:

- Жас кезімде ұры едім... Байыс, Байсұйық деген екі ру елміз. Біз - Байыс, Байсұйықтан басым едік. Байсұйық малы қорамызға кірсе атадан қалған мирастай малданатынбыз, біліп қойса мал басын күшпен төлеп, білмесе жеп кете беретінбіз. Жайлауда екі жақ көрші қонатынбыз. Бір күні Байсұйық пәлен жерге қонды деген хабар алып, жасырын бір түйесін ұрладым да тау ішінде бір тоғайлыққа байлап тастап, үйге қайттым. Ертеңіне, иесі түйенің ізіне түсіп тауып келді де, малымның ізі осында келді, ұрым сендерсің - деді. - Мен байыстығыма салып, мен алғаным жоқ, бара бер, - деп едім, иесі ожар адам екен. Тоқтамады, түйемді не сенен алам, болмаса қолыңда өлем дегені. Болмаған соң, айғағың болса мойныма сал, болмаса антыңды ал дедім. Жарайды деп келісті. - Кімге барасың, кімге жүгінесің, десем ағаң, Тоғайраққа барамын деді, іштей қуансам да "жоқ", ол менің ағам, бұл болмайды дедім. Сенің пайдаңа шешсе мақұл көрерсің, болмаса, бәрің бір кісісіңдер, саған жан басып тұр дерсің, өзге бір кісіні бек қояйық дедім. Тоқам не десе де ризамын деп, әңгімеміз ұзарып, кеш болып кеткендіктен үйге қондырып, ертесіне Тоғайраққа бармақ болдық. Мейман етіп қондырудағы мақсатым, түнде барып Тоғайрақ биге сөйлесіп алмақ едім. Ел жатып, мейман ұйықтаған соң атыма мініп, қолыма найзамды алып жөнелдім. Ауылы әжептәуір қашық еді. Біраз жол жүріп жеттім, үйіне кірдім. Тоқаң төсегінде жатыр екен, әйелі ірімшік қайнатып отыр.

- Кештетіп не істеп жүрсің - деді жеңгеміз. - Тоқаңда бір ауыз сөзім бар еді, - дедім.

Оятты, жасы сексеннен асқан қарт адам.

- Не қызмет керек, - деп түсінік сұрады. Бір Байсұйық келіп түйесін даулап, соған ертең келмекші едік. Мені атақты ұры еді деп, оның алдына жығып бересің бе, жоқ әлде, менің түйесін алмағанымды мойындатқызып бересің бе. Себебі мен ол түйені алмағанымды айтайын деп келдім. - Сонда би тұрып:

- Өзің қара болмасаң - қараңғыда келмес едің, бір пәлең бар ғой, - деді.

- Жоқ, жоқ, - деп, ұрлығымды тіпті білдірмедім.

- Жарайды қатарласқанда көрерміз, сұраушының ойы қалай, - деді, болмай бара жатқасын айттым:

- Ұрлыққа ант ішкізсең өзге адамды қоспай менен ал, болмаса тай - құнанмен бітіріп жібер, - дедім. – Жақын - туыстығымды ескертіп, өлердегі сөзімді айтқаныммен үндемеді. Біраздан кейін жауап берер деген үмітпен жүрейін деп қозғалдым, сонда да дыбыс жоқ. Жеңгеміз:

- Бір нәрсе етіп бітіріп жіберер, қайта бер, - деді. Осы сөзбен үйге қайттым. Ертесіне айран-шалабымызды ішіп екеуміз жолдас - жораларымызбен Тоғайрақ биге жөнелдік. Кірген бетте көптен көрмеген адамдай аман-есендікті сұрап жатырмын: Даугеріміз бір шешен жігіт екен, ақыретін алға тартып:

- "Ей, Тоқа, Байыс, Байсұйықтың баласымыз, бәріміз ақыретке барасымыз. Құдай сіздерді артық жаратты. Біздерді аузыңызға қаратты: Көптің барар жері бір - қара көр. Аздың барар жері де ақыры сол, әділ болған адамға Алланың кеңшілігі мол Алдымызда алты қадам көр бар. Алты қарыс без бар, Мұңкәр-Нәнкір сұрау бар. Жауап таппай жылау бар, -деп тақпақтап соғып бергенде, даугерім сөзін бітірмей-ақ Тоқам "аһ, үһ" деп жылауға көшті. Тоқам маған қарап "сен кеше кешке маған нені айтып едің, бұл адам сен айтқандай, тай - құнанға болатын көрінбейді, түйесін беріп қайтара ғой" деп менің өтірігімді мойындатқызды. Тоғайрақ би Абылайды көрген адам екен. Бұрынғы билердің мұндай қасиеттері өте көп.

Қазақтық әуелгі билері мұндай болғанымен, соңғы билері - бұл күнде қайсар, бір даудан өлтірі айырып жесе, ой пәленше пәлекет, көпір десе оған мақтанады, соны өнер деп біледі. Бұрын алып, ер, баһадүр сияқты есімдері дәріптеліп, әділдігімен істің ақиқатына бас ұратын еді, қазіргі заманымыздың билеріне сұм, қу, жепкетер, алаяқ есімдері мақтанышпен айтылатын болды [...] әуелгі әділетті жойды, бұқараны қорғау мен жан ашуды қойды, мың мәрте мақтағаныңмен бұрынғы қазақ табылмайды деседі. Бұрынғы қазақты кәпір десең шаштары тікірейіп, ислам деген атына жандарын пида етер еді. Қазір тіл, киім, әдет-ғүрыппен көпшілік тіршілігінде, бәлкім барлық істерде жаңару бар. Міне осыған қарай қарттарымыз "қазақ ағарды" дегенге сене қоймайды, себебі бүгінгі тіршілігіне риза емес. Енді негізгі мәселеміз, біз жазайық деп отырған, дүние жүзіне таралған, сан жетпейтін Алаштар, Өзбек, Қазақ жүз аттарымен танымал болған. Үш жүздің арғы шежіресі талас тудыратын болғандықтан, бір ауыздан кейінгі анықталған өз тарихымызды оқиық деген қағидаға тоқталдық.

АЛАШ АТАУЫНА БІРІНШІ УӘЖ (ҚАУЛЫ)

Бағзылар уәжі бойынша Алаш деп Алынша ханды атаған. Алынша хан жалпы хандардың бабасы, монғол мен татардың атасы.

Алаш, Алаш болғанда,

Алынша хан болғанда.

Қазақ, қалмақ ноғайлар,

Бәрі сонда бір болған.

Ынтымағы жарасып,

Жайқұн көлдей бай болған,

Еділ, Жайық, Оралға,

Ортан көлдей жайылған.

Өзбек хан. Жәнібек өлген соң.

Тоқтамыс, Темір болған соң.

Ел ішіне жік түсіп,

Үш бөлек болып айырылған,

Қазақ, Ноғай қыбла да.

Мұсылманға жан тартып,

Дін үшін қатты қайғырған,

Қалмақ, Манғұл бөлініп,

Кәпірлігі білініп,

Күн шығысқа қайырылған,

Ішін буды сонда кеп,

Алтайды мекен жай қылған, -

деген сияқты көне сөздерінен аңғарылатын мағынаға қарағанда Алынша хан заманында Ноғай, Қазақ, Қалмақ осы атаулармен айырылмай бәрі бір атпен бір тақтың билігінде болған. Тоқтамыс хан мен Ақсақ Темір дәуіріне дейін бір хандық болып өмір сүріп, енді ыдырауы басталады. "Қазақ, қалмақ бір кісі, "ноғай, қазақ бір кісі" деген нақыл осыдан қалған болса керек. Осыған қарап сарт, ноғай, яки қазақ пен сарт кетіссе "Алаш, алаш" дегенде қазақ, ноғай бір болып, сарт сыртта қалады. Тегі, қайдан екенін білмеген надандар мұндай сөзге барысса, бір-бірінің намысына тиеді. Өзбек өз ағам, сарт садағам дейді. Бұл сөзге Қожа Ахмет Иасауидің: өзбекте бар иманым, тәжікте бар күмәнім сөзін салыстыру керек. Сарт - сырт дегендері де бар, яғни олар бізден бөлек, тысқары дегені. Қожа Ахметтің түркі тілдерінде ғибрат сөздері өте көп. Халыққа жақсы, әр кез ізгі ниетте болуға, уақыттың бағасын білуге шақырып айтқан. "Әркімді" көрсең қыдыр біл, әр кешені (дуана) қадір біл" дегені, нәпсіні, яғни өзін-өзі басып, тоқтата білуге "Барша жақсы - біз жаман, бәрі бидай - біз сабан" деген үндеу, сөздері өте көп. Ал Алынша ханның ахуалы ол да монғол, татар бөлімінде айтылады.

ЕКІНШІ УӘЖ (ҚАУЛЫ)

Барзылар хазіреті Анас әулетінен болғандықтан, Анастан Алаш болды деседі: Бабаларын санап келгенде бұл дәлелсіз дағуалары (уәж) жарым жолда қалады, Анасқа қосылмайды. Кейбіреулер өзбекті де араластырады, ол дұрыс емес, буған қоса өзбектің арабтардан шықпағандығына ешкім шек келтірмейді.

ҮШІНШІ УӘЖ

Бір ханның ұлы алапес (денеге түсетін ақтандақ) болғаны үшін қосына жүз кісі қосып қаладан шығарып жіберген. Олар сахара мен тауларда мекендеп өмір сүрді, одан керуендерді тонап тыным бермеген. Оларды тыймақ болған хан тағы жүз жасақты жібереді. Алайда, бұлар барып көрсе, өз еріктері өзіне тиген олар байып алған, тамақ тоқ, жақсы киім, ат-әбзелдері сай алаңсыз күн кешуде екен. Келгендер де соларға қосылады. Хантағы жүз кісі жібереді, бұлар да қосылып осыдан келіп үш жүз жасақ құралады. Соңынан жіберген талай әскерлер осылай қала беріп, көбейіп елге кірмей қашып жүргендіктен "қашақ" - осыдан кейін келе "ш" дыбысының орнына "з" қолданып, қазақ болған. Ала ханға ергендіктен "алаш" - жалпы саны үш жүз болғандықтан "ала үш жүз" болған деседі. Десе де бұл нақыл аса тарихи анықтамаға келмейді. Өйткені, бір адамды ұнатып соңынан ергендер, оның кемшіндік (кемістік) атын атамас, жақсылық жағын, болмаса өз атын ескерген болар еді. Екіншіден, оларды елдік, достықпен шақырса оларға бірдей жүз адам жібермес еді. Соншалық жасақ жіберу қажет болмас еді. Мүмкін елшілікке бес-он кісі жіберсе де жеткілікті болар еді. Ал еріксіз келтіруді мақсат етсе, ханға неше жүз болса да әскер шығаруы қиынға соқпас еді. Осымен үш қаулының ішінде әуелгісі шындықты, тарихты мақұлдатады. Алынша ханға ыңрайлап "алаш ұранды ағайынбыз" деген ақылға қонымдырақ. Себебі, Алынша хан заманында халық мұншалық өспей, аз кезде татар, манғұл айырылмай бәрі "Алынша ханның елі, Алынша ханның жұрты" атанып, бұл сөз осы кезге дейін ұмытылмай "алты сан алаш" деп айтылады. Сонда "сан" монғол, татар тілінде он мың басшысына тән қойылған атақ. Осыған қарағанда Алынша ханның 60 мың жасағы, мүмкін 60 мың түтін болып, осынша сан бір әміршіге бас игені, ол заманда мемлекетке есеп берілетінді. Ал "алты сан алаш" сөзі көптігіне ишара болса керек. Кезінде бұл сөз өте анық мағынаға ие болғандығынан қазір де асыра сілтегенде айтылады. Алынша Нұх пайғамбардың баласы - Яфастың төртінші немересі. Ал Алыншаның 39-немересі Шыңғыс хан. Алынша ханның ұрпақтарының ахуалы өз кезегінде келеді.

... ҚАЗАҚ АТАУЫНЫҢ ДЕРЕКТЕРІ (ШЫҒУ ТАРИХЫ)

"Қазақ" атауына байланысты халық арасында көптеген пікір таластары бар, бағзыларының айтуынша, "қазақ", "қашақтан" алынған сөз. Шыңғыс хан әулетінен ханзадалардың бірі атасының орнын алғанда оған қарсы таққа таласқан туысқандарының бірі өз адамдарымен қашып, тау-тас, сай-салаларда жайылып жүріп өткен-кеткендерді тонап - талап күн кешкен. Мақсатсыз, бассыз жүрген топты білетіндер "қашақ" деген. Келе-келе "ш" дыбысы "з" дыбысына ауысып, қазаққа айналған деседі. "Ғияс-әль- Луғатта" қазақтың "з" әрпі екі айтылады, түріктердің айтуынша "роһзан", яғни түркі тілінен алынған анықтама дейді. "Роһзан", екі сөзден тұратын парсы сөзі. "Роһ" - жол, "заң" - ұр деген сөз. Онда мағынасы жолдар ұрып қашу боп шығады, бірақ "қазақ" сөзі бұл мағынада болуы дұрыс емес. Түріктерде "қазақ" сөзі күллі халық, болмаса ертедегі тайпаның аталуы. Сондықтан ешбір түркі тектес халық роһ - жол кесу, заң - ұр деген мағынаны түсінбейді.

"Ғияс" кітабының иесі тәжік, түркі атауларын өзі түсінбегендіктен басқалармен таласуы ағаттық, өзі келтірген атауларды қайдан алғаны да белгісіз. Өзгелер біздің қазақ тілін өз ордасынан да артық білем деп таласуы дұрыс болмайды, мұндай сөзге сенуге болмайды. Парсылар түркіні бізден сұрасын. Мұндай істе біздерге шәкірт болсын.

Демек, "қашақтан" "қазақ" болуын даулайтындар "Ғиясқа" сүйенгендер, ал бұл кітап авторы түркіден хабары болмай естігенін малданып отыр. Біреулер "Ғиястың" негізін алып "қарақ" еді, оған жансақ "р" әрпінің үстіне нүкте түсіп "з" болып қалған деген де пікір бар. Бірақ бұл тарихи шындық емес. Себебі қандай да болмасын сөз жазу кезінде өзгермей келе-келе айту барысында өзгереді. Бірақ "Ғиястың" иесі қазақты "з' әрпінің бөлімінде көрсеткені анық. Ал ноғай тілінде қазақ сөзі бойдақ, салт орнында қолданылады. Мәселен, бір адам қазаға ұшырап мал-мүлкінен айырылып жеке қалса "қазақ" қана басы қалған, жалғыз басты болса "қазақ қана басы жүр" деседі. Бұл атау -бүкіл бір халыққа, үлкен бір тайпаға айтылған атау емес. Мысалы адам өлімін қазаға ұшырады дейді.

ЕКІНШІ ДЕРЕК

"Қазақ" атауы қайсақтан өзгерген, қайсақ монғол - қалмақ тілінде мемлекет шетін күзетуші мағынасында айтылған. Бірнеше тайпа ел мәдениетті халықтардың орталарында өмір сүріп жүріп, қайсақ, одан өзгеріп қазақ болған дейді. Бұл сөзді сот Сәйід Ғалин Ресей тарихынан көрдім деп еді. Тарихи нақыл және тұрмысына лайық болса да бұл халықтың, елдің аты бола алмайды. Себебі шаһарлар мен мәдениеті өскен тайпалар атрабында жүрген жалғыз бұлар емес, ажам мен түркілерден басқа да көптеген тайпалар бар. Бұлардың бәрі де "қайсақ" аталуы керек еді. Иә, қытайлар қазақ халқын қазіргі тілінде де қайсақ, хаса, хайсау, хасақ деп атайды. Бірақ айтуларында бүгінде де қазақ атауы тұр. Қытайлар қайсақ дегенге тілі келмегендіктен, сондай-ақ олардың ішінде "кизак" деп те атайтындар ұшырасады.

ҮШІНШІ ДЕРЕК

Қазақ хазлахтан шыққан. Ескендір Зұлқарнайын тосқауыл жасап, Әжүж, Мәжүж (тайпа аттары) іште қалып, түркілер сыртта қалып, өз халқынан бөлініп қалғаны үшін "тәрік" аталып, одан "түрік" болған. Тәрк - тастау, қалдыру деген мағына беретін араб сөзі. Содан бұлар уақыт өткен сайын көбейіп, бір тармағы хазлах атанады. Кейін келе "х" әрпінің орнына "қ" пайдаланылып, "л" әрпі түсіп, соңғы нәтижесі "қазақ" болып, қалыптасқан, яғни керісінше әуелде "қазақ" болып, оны араб тарихшылары "хазлах" етіп жазып жіберген. Зарих-ибн-Халдун төртінші құрылықтың (Азия) тоғызыншы бөлігінің батысында Ферғана, Шаш мемлекеттерінен кейін Түркістан, яғни хазлахия тайпалары жер тепкен және олар кимакия тайпаларымен аралас орналасқан дегенді ойша топшылап, қазіргі қазақ, қалмақ деген қауымдарды атаған. Қалмақ қадым замандарда кимак деп аталып, кейін келе дәл осы сөздің өзінен қалмақ аты шыққаны анық. "Жугрофияий кабирде" кимак - қалмақ деп жазғаны осы анықтамамызға дәлел бола алады.

ТӨРТІНШІ ДЕРЕК

Қазақ - хузағадан шыққан болар. Бұл екі тайпа арабтың Хим - яр-ибн Сия тайпаларының үлкені және көбірегі болып Яманның Сәйл-әль-Арим дейтін тарихтағы атақты селі - Сәйл Паруил уәлаятын қиратып кеткен. Бұлар осы уәлаятта мекендеп жүргенде осы Арим селіне ұшырап бет-бетімен ыдырап көшуге мәжбүр болған. Жоғарғы тайпа Туһама Хижаз тауларына бет алып, қалғандары басқа бағытқа босқан. Осы босқан бір тармақтары түркілермен ұшырасып, олармен араласып, солардан қазақ шыққан болар дейді. Бұл айтушылардың сөзі, тарихи атауы шындыққа жақын. Мысалы: қуанышта құттықтау, қайғыда көңіл білдіру, өлікке жоқтау айту үлкендерінің атын атағанда оны аздап өзгертіп, ұлылап айту, лақап қолдану, бір-біріне мал мен балаға өзара артықшылығымен мақтану, дауда жақтасу - көмектесу сияқты істері екі халыққа да өте етене жақын дәстүрлі құбылыстар.

БЕСІНІШ ДЕРЕК

Қазақ - қыз бен ақ сөздерінің қосындысынан пайда болған деген қағида тағы бар. Мұны айтушылар, бір патшаның қызы түсінде ермен қосылып, содан жүкті болып, әкесінен қорыққаннан бұл сырын даяшысы мен қызметкер қызға білдірген. Олар сенің пәк екеніңе біздің дауымыз жоқ болса да басқаларды нандыру киын, ендігі шарасы сені бір жаққа алып кетуіміз керек. Сенің кеткенің бізге де жақсы болмайды деп көтергендерінше алтын, күміс, азық, көшіп - қону әбзелдерін алып, бір тауға кеткен. Тауда бір жерде бір аңшы киіктің үш лағын ұстап алса, анасы лақтарын адамзатқа қимай аңшыны айналып жүріп алған. Келе жатқан қыздар аңшыға тап болады. Бұлар бір-бірлерімен танысып, түсініскен соң аңшы қызға үйленеді. Мәһрге (қызға үйленгенде берілетін ақы, қалың мал бұған жатпайды) осы киіктің үш лағын қыз қалап алады да, оларды енесімен қосып жібереді. Осыдан кейін киік бұларды үш рет айналып, секіріп-секіріп, лақтарын ертіп жөніне кетеді. Аңшы қызды үйіне әкелгенде көргендердің есі кетіп "бәрекелді, қыз - ақ екен!" десіп, бұл сөз келе-келе қыздың балаларына лақап болып кеткен. Қазақта анасының лақабымен аталып кеткен рулар әp жүзде баршылық.

"Қыз" атауының мағынасы жалпыға мәлім. "Қыз" жазылуында "з" араби "жібек" сөзімен бірдей, жібек құртын дуд-әль-қаз дейді. Жібек құрты ұрық төгерде көбелекке айналып, қасы айға ұқсас, сілекей: жібек денесі жұмсақ, қара көз болғандықтан қызға - Жібек, жібек құртының атын берген, өйткені қыз да осы сипаттармен көмкеріліп тұрған соң, құрт сөзі түсіп қалып, жібек сөзі қызға айтылған. Егерде, шынында осылай болса деп "и" қосып жазу дұрыс болмайды, кейбір кітаптарда осылай жазғандары да кездеседі.

Хан қызынан туған үш ұлдың үлкені Ұлы жүз, содан Орта жүз, ең соңғысы Кіші жүз атанып, жалпы қазақтың түбі осы Аңшы - түрік, қыз - Балхтан болған. Қазақтың ана жұрты Жиделі Байсын дегені осыдан алынған. Бұл жер Балхқа жақын өзен, суы мол, жері қалың нулы еді. Аңшының екі інісі болып даяшы мен қызметкер қызды соларға қосқан. Даяшыдан қарақалпақ туып, қызметкер қыпшақ қызы екен, одан қырғыз туған. Сонда қырғыз - қыпшақпен, қарақалпақ - қазақпен туысады. Хикаяда осылай болса да, шынында қыпшақ үш бөліктен тұрады.

ҚЫПШАҚ БАЯНЫ

Қыпшақтың бір бөлігі – қырғыз - қыпшақтар деп Қашқария маңындағыларын атайды. Екіншісі – қытай - қыпшақтар, Қоқан, Марғұлан, Ош жағында жүргендері. Бұлар тарихта көршілеріне байланысты аталған, көне қыпшақтар деп аталады. "Тибян Нафигда" қыпшақ, бір зор сахараның аты, сонда тіршілік еткен қауымдар сахара атымен аталып кеткен деген қағида бар. Кейбір жазбаларда "қыпшақ" сафтаза деген сөз, басқа қауымдармен араласпаған дейді, ал "Шажара и түркте" "қыпшақ" - іші қуыс ағаштың аты, соның ішінде туғаны үшін есімін қыпшақ деп атаған деген анықтама бар. Мағынасынан байқағанға қыпшақ - адам баласы дегенге саяды, Оғуз хан бектерінің ұрпағы.

Дұрысы орта жүзден қыпшақ талассыз қазаққа жатады, тек есімі көне қыпшақпен аттас, ал қытай - қыпшақ, қырғыз - қыпшақтар басқа жерлерге таралып кеткен қыпшақтар бәрі ерте қадым заманнан келе жатқандары. Көне қыпшақ дегендеріміз хазар, бұлғар мемлекеттерін құрған, Сібір мен Тұран аралығын бөліп тұрған - Дешті Кәбирді (зор сахара, дала) жайлаған өте көп, ірі тайпалар. Соңғы кезде өзге халықтар бұларды қуғынға ұшыратып, монғол - татар шапқыншылығының есесін қайтарып, тентіреп кетуге мәжбүр етті. Ақыры бұл қыпшақтар ежелгі атақ, бақ – дәулетінен айырылды.

Ферғанада Мұсылманқұл, Молда Әлімқұл сияқты адамдар болғаны жоғарыда жазылды. Бұлар да қыпшақ еді, әуелгісі қытай - қыпшақ, соңғысы қырғыз - қыпшақ.

АЛТЫНШЫ ДЕРЕК

"Қазақ" - "қази - ақтан" шыққан. Айтушылар, бұларды татар - манғұлдан, хандары Шыңғыс тұқымынан болған деседі. Алғаш мұсылман болған Береке хан, екіншісі XVIII ғасырда Ғазан хан да иман келтіріп, дінге кірген. Содан осы екеуінен әр уәлаяттарда мұсылман хандары болған. Осы әулеттерден атақтысы Өзбек хан еді. Мұның кезінде монғолдардан да көп адам дінге кірген, Өзбек өлген соң ұлы Жәнібек хан исламға енген көшпелілерді үшке бөліп

- Ұлы жүзге Үйсінді датқа қойып, Жалайыр атты кісіні оған наиб - орынбасар етті. Орта жүзге Арғынды бек етіп, Найманды оған көмекші етті. Кіші жүзге Алшынды би қойып, Жаппасты оған көмекшілікке тағайындады. Билікті өздеріне тапсырып тек жылына екі рет хан алдында есеп беріп отыруға шақырған. Олар әмірді қабыл алып, Еділ, Жайық, Есіл, Нұра, Жем, Арал орталарында көшіп-қона жүріп хан жарлығына сәйкес бітірген істерін, ахуалдарын айтып есебін тапсырып тұрды. Хан жанындағы ғұлама, қазиларына осы істегендері қалай, дұрыс па деп сауалдағанда олар шешімдерін дұрыс деп тапқан. Хан ғажаптанып бұлар кітап оқымаса, мәселе қарап оқымаса, тек ақылға жүгініп, осынша іс тындырып жатыр ма дегенде ғұламалар да мақұлдап, істегендері ғажап екен деген. Бұларға ешқандай мүфтидің керегі жоқ, өздері қази - ақ екен деп, сонан қазақ келіп шыққан дейді. "Ақ" сөзін қосу - қазақ әдетінде бар. Мысалы, біреуді мақтаса кісі - ақ, жақсы - ақ, адам - ақ т.б. деседі. Бұл хабарға қарағанда қазақ үш жүзге шамамен 1300-1400 жылдары бөлінгендігі байқалады. Ал "Мұстафадул-Ахбарда" бұлай бөлінуі 1680 жылдары деп автор тексермей, анығына жетпей жазып жіберген. Қазақ нассабшылары жүз, екі жүз жылғы істерге таласып отырмайды. Уақиға мың жылдан бері болса да ішінде жүргендей біле береді. Үш жүздің бөлінуі мыңнан ары, тіпті қазақ атауынан да көне екеніне ишарат етсе керек. Егер хан сөзімен айтып, аты қойылған болса қазақтың "з" әрпі зат әріп таңбасымен жазылуы керек болады. Осы алтыншы дерек ең, тарихи шындыққа келетін дерек деп есептеледі. Бір сыйлы адамның бір ауыз сөзімен бір тайпа елдің аталып кетуі тарихи үрдіс (дәстүр). Тіпті жай халықтың атауымен де солай болып кете барады. Мысалы, арабтар барбарларға "маһазиһил - барабира, бұл не деген көне сөз" деп, содан түгел халық пара-пар аталып кеткен. Халық сыйлап "әз Жәнібек" деп, дәріптеген ханның аузынан шыққан сөз әрине басқаларға өтімдірек болады да, беделін де арттырады.

ҰРАН БАЯНЫ

Қазақ халқының "ұран" дейтін сөздері бар. Бұл "орнат" деген сөзден алынған. Қыздыру, жиналу, қайрат беру мағынасында айтылады. Бұл тайпалар көмек шақыру орнына, я Аллаһ, әуелде болған пәленше бабамыз сияқты біздің бағымызды үстем ет деп жалбарынып өздерінің атақты батыр, ел бастаған зиялы адамдарының атын атап, айқайлап шақырады. Әр рудың өзіне тән ұраны болады. Егер өзге тайпалармен ұрыс - қақтығыс бола қалса, "Алаш, алаш!" деп шақырады. "Алаш" қазақ, ноғайға тон тіпті жалпы өзбек ұраны деседі. "Алаш" дегенде мағынасы "ей, Алынша хан әулеті, тайпа - тайпа боп бөлінсек те негізінде бәріміз, бір Алынша хан қауымымыз" дегені. Дегенмен, кейде "алашпысың, ағайынбысың" деп алашты бөлек, жат мағынасында да қолданады. "Алаш" сөзі ағайынның қайсында айтылса "жат" мағынасын береді. Ал ноғайдың жеке ұраны "ұр махаббат!" дейді. Қазандықтар "Улуғ Мухаммед" ұранын да қолданған. Себебі ноғай аты осы кісімен байланысты пайда болғандықтан ұранымыз да Улуғ Мухаммед ханынан шыққан болар. Біздің ноғай халқы өз ұранын ұмытса да қазақ мұны мойнымызға (ноғайларға) қояды. Олармен талассаң неше түрлі хикаямен дәлелдер келтіріп ауыз аштырмайды. Дәлелсіз бір ойды теріске шығарғаннан, дәлелді нәрсені мойындаған артық дейді.

Төре ұраны "арқар", бұл "уақор" сөзінен алынып мағынасы араб тілінде намысын, арын қорғау деген түсінікті береді. Демек, төрелер ор істе сабырлы да төзімділікті таныта біледі. Сондықтан есіне түсіріп тұру үшін осы ұранды таңдаған. "Түйе аяғы маймақ, төре аяғы таймақ" дегендері де осыдан, яғни шыдамдылық көрсетуде төрені түйеге ұқсатқан. Бірақ соңғы кезде бұл ұрандар ұмыт қалып, әр қазақ рулары өз алдында бір ұран әр төре бөлек ұран қолдана бастайды. Мысалы, Шұбар тулы төренің ұраны жеке болғанымен кейде жалпы қазақ, ноғайға бірдей "алаш" ұранын айтса, "арқар" ұранымен жалпы төре бірдей көтеріледі.

Бөлек, жекелеген ұран болғаны сияқты әр рудың жеке-жеке таңбасы да бар, оқи, жаза білмесе де таңбадан жаза баспайды. Мысалы найман таңбасы шөміш "О" осы сияқты, керей таңбасы "X" ашамай, арғын таңбасы көз "о о", бұра таңбасы босаға "П", кіші жүзден жаппас таңбасы мынау "I", жалпы төрелер таңбасы мынау "Ш", басында "шах" сөзінің белгісі болу керек, анығырақ болу үшін "ш" әрпінің орталарын созған - ш. "Шах" - мұндағы соңғы әріп "х" емес "һ" екені ескеріледі. Таңбалар осылай жалғаса береді.

Сарт ұраны - "көк мазар". Машһад (Мешхед) қаласында "Мәшһүр" деген көк күмбез бар. Күмбез ирандықтарға ғана тиісті болғанымен қазақтар оны иран, тұран, үндістан, түркістандықтардың бәріне қатынасы бар екендігін айтады. "Сарт" атауының негізгі түбірі "сард" - арабша сөзді ұластыра тізіп, жұмсақтап, жылы сөйлеу мағынасында. Шынында бұлар өте кішіпейіл, қарапайым, мәдениетті, тілдері таза, ашық сөйлесетіндіктен сарт деп аталса да бұл мағынаны басқаша түсініп кеткен. Егер "сард" осылай, " " " деп жазылатын болса қылмыс, "масқара" мағынасында болады. Қазақ халқы араб, рум, дүнгенді ажыратып, айырып, жекелеп атайды да, өзге оңтүстік халықтарын жалпы "сарт" дегені сияқты, солтүстіктен келген татарлардың бәрін: башқұрт, төмен, тибтардың бәрін жалпылама "ноғай" деп атап кеткен.

... ОРДА МАҒЫНАСЫ

Орданың өзі өзбекшеде "патша отауы" деген сөз болып, ол қалада ма, далада ма хан отау көтерсе "орда" аталған.

Ұлы жұрт, яғни ұлы орда дегенге келеді, одан Сарай шаһары болу керек, алайда "Жаһоннамада" жазылғандай 1085 жылы опат болып ұлы Шыңғыс орнына болды. Патшалық орталығы Дарул (мүлік) Қарақорым, оны Ұлы жұрт деуші еді деп, ол қай жер, я мекенін жазбаған, ал естуімізше Шыңғыстың астанасы Ыстықкөл орны еді, соңынан су басқан деседі.

"Ғияс әл-луғат" кітабы Қарақорымды түркі сөзі, ол Түркістан уәлаятындағы шаһар аты, бірақ қазір Түркістанда ондай шаһар аты естілмейді. Ыстық көлдің бір атауы Қаракөл еді. Қарақорым - Қаракөл атауларына жақын, бұлай болса ұлы жұрт дегені Ыстық көл орны болмақ деп жазған. Көлден шөлмек, қазан, пышақ, диірмен тас сияқты нәрселер табылуы оның орны ескіде қала болғанынан ишара етсе керек. Адамдардың аузында бір жоғалған шаһар бар, оны "Даһмайи шоһон" (патшалар қабірі) деп атайды, бұл да Қарақорым Ұлы жұрт атауларына кереғар емес. Егер бұл атау дұрыс болса Ыстық көлдің орнында әкімшілік орталық болғаны анық. Сарай қаласын Ұлы орда деп атауы өздерін ұлы жұрттың өкіліміз деп көрсетулерінен болған. Жошы хан Шыңғыстың үлкен ұлы, ал Сарайды Бату салдырды және басқа ордалар Сарайға теңесе алмаған.

"Шажара-и түрк" Ыстық көлдегі шаһарды Яфастың баласы (Яфас оғлан) яғни Түрк хан салдырған дейді, бұл сөз шындыққа жақынырақ, себебі Шыңғыс қай жерге барса сонда [...] біраз тұрып кете берген, ол салған емес. Ыстық көлде қай заманда қала орнап, қашан қирағаны ешкімге мағлұм емес, сонан - ақ ескілігі білінеді. Түрк хан салдырды деген шындыққа келеді. Себебі Шыңғыс дәуірінде болған қала болса тарихтарда аты аталып, ауызда айтылған болар еді, қаланың аты Шыңғыстың атынан кем соқпау керек, Шыңғыстың да заманы аса қашық емес. "Шажарайы түрк" (Түрк шежіресінде) Түрк ханның баласы Қарахан жайлауы "Кәртағы" деген таулар болып, қыстауы Қарақорым мен Сырдария еді дейді. Кей тарихшылар Қарақұм, Қарақорым шаһар аты емес, Қарамұран көлі атрабындағы тау мен құмдарға айтылған дейді. Қарамұран Лоб көлі жанында бір қол, Алтын тау атты таудан аққан бір өзеннің құяр жері, кезіндегі карталар оны осылай бейнелейді.

Қорытайық: "Жаһоннаманың" айтуымен Ұлы жұрт дегені Ыстық қол орнының шаһары, яки Қарамұран атрабы болып "соғ жанибі" дегені қыбла жағымен солтүстік өңірінде болған, Укудай елі болып Кок орда, ал батысында Шағатай әулеті иелігі - Ақ орда болады. Ұлы жұрт осы екеуінен басқа емес.

Қазақ хандарында "төре" атауы бар. "Төре" түркі, парсыша "дорро" яғни "дүре" деген ұғым. Хан өзі тіріде әулеті билікке таласа алмайды, билігі ұрудан артыққа бара алмайды, содан дүре соғудан оған төре деген атақ тағылған "Тибян нафиида" үнді тілінде "төре" кем, төмен мағынаны білдіріп, үкімі ханнан бір табан төмен кісіні аңғартады деген.

"Хан" түркі тілінде бір көңіл бөлінетін ұлық, шен, арабша - "өмір" ажам - "падишаһ" -"падишаһ" деген сөз осымен сарындас. "Усулы тауарих" кітабы даңқ пен атаққа бөлінбей төрт атадан хан, яки бек болса жетеді дейді, ал "Қағидайы өзбеки" кітабында хан атына лайық болу үшін тоғыз ата тұтас би, бек болуы керек, ежелгі заң осылай. Осынау шарты толмаған соң Ақсақ Темір де хан атына ие болмаған дейді. Ресейдің ескі ережесінде бұл өңірде төреден хан сайланса сөзсіз қабыл алып, қарадан тағайындалса тоғыз жыл қызмет көрсету керек деп ашық көрсетілген.

Ханнан да жоғары дәрежеге "хақан", яғни хандар ханы, кейбір батыс елдеріндегі "император" дегені осыған сай келеді.

Хан, хақан түркі халықтарында шоһ, подшоһ, ал ажам халықтарында; пайғамбар заманынан бірер мың жыл бұрын басталып, ол кезде арабтар өз патшасын "мәлик" деген. Пайғамбардан кейін Әбу Бәкрді "халифа" (орынбасар) деп, Омарды "әмир әл- муминин" (иман келтіргендердің әміршісі) деп, Умайя мен Аббасия дәуірінде бұл екі лақапты бірдей қолданды. Уасиқ Билләһ халифа заманында түркі уәзіріне "сұлтан" аты қойылып, кейінгілерге сұлтан атағы берілетін болды. Хан, әмір лақабы Бұхара, Ауған хандарына айтылып, шаһ, бек есімдері Қаратегин, Қанжут сияқты уақ билеушілерге айтылған.

Еуропалықтар патшаны императорға лайық деп біледі, ал император латын тілінде "қолбасы" мағынасында болып, соңынан оны жеңімпаздарға қолдануға көшкен. Егер бұлай ескерсек оның мағынасына да дәрежесіне де "сұлтан" жақынырақ, себебі "сұлтан" мағынасы жеңімпазға көп лайық.

Қазақ жеріндегі хан атына жеткендердің соңы Абылай мен Әбіл Файз хандар, бұлардан кейінгілер қытайға, сонан соң Ресейге қарағандықтан хандық жойылған.

Төрелердің атасы туралы көп сөз болып, соның лайықтырағын келтірдім: негізіміз Шыңғыстан Орыс ханға тоқтайды, одан арғысын анық білмеймін деген еді айтушы адам. Орыс хан ұлы Жыңхан, ұлы Бадақұл хан, Барақ хан, ұлы Жынтекей хан, ұлы Жәдік хан, ұлы Сығай хан, ұлы Ишм хан - бір әйелден. Ишм (Есім) хан ұзын бойлы, денелі кісі болған соң "Еңсегей бойлы ер Есім" деп дәріптеледі екен. Орыс ханның қызыл туы осының қолында қалған.

Сығай ханның екінші әйелінен екі ұлы бар: Сейітқұл және Оннан хан. Бұл Оннан батыр болып, қызыл ту астынан шығып, өзінше дербес ақ ту көтерген. Ақ тулы төрелер қайда жүрсе де Оннан тұқымы болып есептеледі. Ишм хан ұлы Жәңгір хан, ұлы Тәуке хан бір әйелден жеке. Мұның ұлы Полат хан, ұлы Әбілмәмбетхан, ұлы Әбіл Файз хан қызыл тулы төрелердің бабасы. Жәңгір ханның екінші әйелінен Аула, Бақи деген екі ұл болып, Ауладан Абылай хан туған. Жас кезінде жау қолына түсіп, тағы бір шапқыншылықта қазақ қолына түсіп, үйсін Төле бидің түйешісі болып жүрген. Содан соң туысы Полат хан өз қолына алған да, соңынан Полат баласы Әбілмәмбетке қызыл ту беріп, өз орнына қойып Абылайға жасыл ту беріп, кейбір тайпаларға уәли (басшы) қойған. Соңынан Абылай хан өз қабілетімен орта жүздің бәріне, ұлы жүздің көбіне, кіші жүздің біразына ие болып, жалпы төре атаулыдан басым келген себепті, үш жүздің ханы деп аталған. Жасыл тулы төрелердің бабасы болады. Білетіндер осы үш тудың Орыс ханнан дейді, бірақ мағынаға қарай орданы есепке ала отырып Сарай хандары қызыл ту, Шағатай әулеті ақ ту, Уқудай әулеті көк тумен дараланып, кейіннен бұл жағдай да ұмытылып, жақын аталары Оннан мен Абылай ханға жеткізіп (ту тарихын) айтады, яғни бұлай да Орыс хан ұрпағынан есептеледі.

Екінші бір нақыл: Орыс хан ұрпағынан Ташкент, Мәуреннаһр жерлерін билігіне алған Барақ хан әулет Барақтан соң, сахарада жүрген қазіргі төрелер бәрі Барақтан, ал Барақ Орыс ханның ұлы ма, яки немересі ме дегенді анық білмеймін дейді айтушы. Ал Барақ ханнан бергісін қолмен тудырғандай айтамын: Барақ хан, ұлы Бадақұл, ұлы Жәдік хан, ұлы Сығай, ұлы Ишм, ұлы Жәңгір, ұлы Әзиз (әз) Тәуке, ұлы Полат, ұлы Әбілмәмбет, ұлы Әбіл Файз хан (Әбілпейіс деп жүргендері осы болар) деп, кісі санында айырмашылық жоқ. Басқа да айтушылар бар, бірақ бәрі де Орыс ханға тірейді. Бұл анықтама тарихи шындық.

Қазақтың соңғы және атақты ханы Абылайдың ақырғы дәуірі Ресейдің Екатерина билікке отырғандағы әуелгі уақытына шамалас. Бұл хан әуелде Ресеймен жағдайға қарай, соңыра қытаймен барыс - келіс болып қатынас орнатқан Қазақ жерін өзіне қаратып Орта Азияға жол ашу Ресейдің ескі ойы болғанымен Екатеринаның ойын Қырым топырағы бөлген. Тек Қазан, Орынбор шаһарларына мүфти, қази тағайындап, ел басшыларына сауғалар жасап, оның ішінде Абылайға хандықты беріп, өздеріне "бауыр" тартып, реті келгенде қоқан-лоқы жасап, күш көрсету саясаты еді. Демек, Абылайдың хандығы Ресей сынды патшалық атынан мойындалған. Абылай хан қалмақтармен соғысып Қызылжар, Қарқаралы маңайынан Аягөз суынан өткенше қуып, қазақ жерін кеңіткен. Қазақ пен қалмақ ежелден ат шабыстан күдері бір тынбаған. Жалпы қалмақтың билігі басым болған. Шығыстан қытай әскері келіп Жоңғар хандығын жойып, жерін басып алды, көпшілігі қытайдың қол астында қалып қойды да қалмақ халқы азапқа түсті. Қалған қалмақтар қазаққа қарсылық етер шамасы болмай келісім жасаумен болды. Бір жағы Абылайға үш жүзден жасақ құрап, қазақтың басы қосылып күш алып тұрды, екіншіден орыс өкіметінің оған мағыналы (ақылшысы болуы) да қолайлы кезең тудырып тұрған. Абылайдан дес ала алмайтынын білген торғауыттар, Ертіс бойының жоғары сағасына кетіп, Қалба тауының батысына келе алмай, қалмақ елі Тарбағатайдың оңтүстігіне кетіп, Ұржар өзенінің батысына көшіп, одан өте алмай қалады. Десе де қазақтар да қалмақтың өткендегі саясатын жақсы білгендіктен бұлар да оларға жақын қона алмай, бір-бірінен сескеніп, екі арада 5-6 жүз шақырымдық кеңістік бос жататын.

Абылай заманында батыр, сардар болғандар. Қаракерей Қабанбай, Алтыбай батыр, Ақтанберді батыр, Есмамбет батыр, Матай - Шөңкей батыр, керей Жәнібек батыр, бөрі Ақпантай батыр, қанжығалы Бөгенбай батыр, бәсентиін Малайсары батыр, бұлардың бәрі де қолбасшы жауынгер атанса да қайраттысы Қабанбай болған. Ол кезде қоршауда қалса дереу бекініс жасап, қолына не түссе сонымен жауды жасқап, бекінетін қорғанды "қамал" деп атаған. Қазақ мұндай қамалдың талайын шаңын аспанға шығарып жүрсе де, бір қабат Шыңғыс тауындағы қалмақ қамалын қазақ сырттан қоршап ала алмай, ақыры Абылай хан кім қамалды алса хандығымды беремін деп жар салады. Сонда да қорғаннан өтіп ешкім кіре алмай тұрғанда осы Қабанбай мен Есмамбет батыр екеуі аз әскермен барып садақ, зеңбірек оқтары өз алдына, жаңбырдай жауған тастарға да қарамай, қамалға еніп кетіп, қалмақты қырып шыққан. Сонда хан Қабанбайға тәжін кигізіп, Есмамбетке бір қымбат бағалы кестелі жарғақ тон жапқан, осы себепті Қабанбайды кейде "хан" деп те атаған. Оның "дара боз" деген атағы тағы бар, оған арабша "мубариз" атауы ұқсас, келеді, мүмкін осыдан алынған болуы, себебі жеке соғыс, жекпе - жекке шыққан жауынгер "мубариз" деп аталады. Ал Қабанбайдың өз аты Азбасар болғанымен, қабан сияқты бет алған жағынан қайтпайтын қыңырлығынан осы атқа ие болыпты.

Абылай ханның қалмақпен ақырғы соғыстарында қазақтар көп әскермен Қалба тауына келгенде, елдің қайта етекке түскенін естіген торғауыттар солтүстік Ласты-Шорға бойында, қалмақтар осы таудың оңтүстік жағы Ұржар өзені мен Емел бойында екен. Қай шеттен, қалай шабу керек деп үлкендерімен кеңескенде қолбасылары Бөгенбай мен Қабанбай батырлар екі дай болады. Бөгенбай қалмақты Ұржар-Емел бойына Тарбағатай арқылы асып шаппаса, торғауыт ат - айылын тартып дайындалып отырады, бізге көрші, жақын, мүмкін ол, таудан ерте түсіп кеткеніне қарағанда бізден хабар да алған шығар, ондай жағдайда көп адам шығынымен алуымыз мүмкін деген. Ал алыстағы ел алаңсыз отырады, қапысыз басамыз деп ойын айтқан Қабанбай, алыс жолдан аты арып, қолы әлсірейді. Мүмкін біздің онда кеткенімізді ат ізінен білсе хабарлап қоюы, сонымен олар алдан дайын тұрса, арттан бұлар келіп ортаға алу қаупі жоқ емес деді. Абылай бұлардың қайсысын тыңдарын білмей, дағдарып Бұхар жырауға ишара етіп сен сөйлеші дегенде ол:

Сен Абылай, Абылай,

Түркістаннан келген құл едің.

Онан бері келген соң,

Ұлы жүзде Төленің,

Түйесін жайған құл едің.

Дәулет қонды басыңа.

Қыдыр келді қасыңа.

Бақ үйіне түнедің,

Алтын тұғырға кеп қонып,

Ақ сұңқардай түледің,

Алыстан тоят тіледің.

Сен қанжығалы Бөгенбай,

Тоқымы кеппес ұры едің,

Түн қатып жаңа жүр едің,

Қабанбайдан бұрын найзаңды

Қашан сен жауға тіредің.

деп мәселе шешілген. Болмаса осыдан көп нәрсе ушығатынын білген еді. Бұлар Ласты-Шорғадағы торғауытты шауып, біраз адам шығын болғанымен көп олжалы болып оралған.

Қазақта суырып салма айтыс ақындары болған. Оларды халық сыйлап, мал-мүлік беріп, еркелетіп ел арасында бірге көшіп жүре беретін. Кейінгі уақытта ақындарға қамқорлық төмендеп, өлеңші - жыршылар шықты. Айырмасы өлеңшілер ақындардай өз жандарынан шығарып айта алмайды, жаттанды дүниеліктерді пайдаланады. Суырып салма ақындардың өзара айтысуының да мәні кете бастады, кешегі ақын бүгін өлеңші -жыршыға айналды. Ал жыршылар ақындармен бірдей шамада, бірақ өлеңінде өзіндік шырайы болады, ақындардың сөзін өлең деп атайды, оның әр шумағы төрт жолдан тұрады, оны рубай (төрт жолдық қара өлең ұйқасы) деп атайды. "Жыр" сөзі араби "шиир" (өлең сөзінен алынған, өзбекше "шер"), әр шумағы үш жолдан ғана тұрады. Мысалы Бұхар жыраудың жаңағы сөздері жыр. Тағы бір айырма жырда көбінесе нақыл, өсиет сөздер басым [...] Үшіншіден, өлеңде алдыңғы екі жол ешбір мақсатқа жанастырмай тек ұйқас үшін айта салынады, ал жырда, әрбір жол бір мағынаға байланысты болады, мақсатты білдіреді. Өлең атында жыр да, өлең де жүре береді, тақпақ пен жоқтауды да өлең дейді. Ал тақпақ негізінен шешендердің аузынан көп шығады, мысалы:

Жаяу адам соқпақшыл, жаман адам тақпақшыл

Жол білмеген тоқтағыш, жөн білмеген боқтағыш.

Қазақтар шабуылға шығатын екінші жазда торғауыттардан неше мың адам аттанып, өткен жорықтың есесін қайтару мақсатымен Шыңғыс тауына (бір адамдар Көгілдір тауы дейді) келген. Бұл кезде қазақтар да аттанып Қоңыр шәулі тауына келгенде батысқа өткен қалмақтардың ізін байқады. Бұлардың елін шапқанмен мыналар тыныш жатпас десіп, бұларды біржақты етуге кеңесіп, олардың қайда екенін анықтау үшін Матай-Шөңкей батыр Далаку (атына қарағанда қалмақтан түскен олжа ат болса керек) дегеннің жүйрігіне мініп жан-жақты шарлап осы тауда болар деп шамалап [...] жүргенде қалмақтар көріп, бейсауат адам деп жабыла қуған. Шөңкей батыр да қашып, өз әскері жатқан жерге тура бастап алып келген. Мұнда тосқауылда тұрған жасақ әр жерден тиіп ұбап-шұбап келе жатқан қалмақ әскерін бас-аяғын жидырмай қырып салған. Жалпы саны 3000-нан астам (бағзылар бес мыңдай дейді) қалмақ қырылып, қазақтар бес жүз қол болып, бір төресі мен тоғыз адамы ғана шығын болған. Жасаққа Абылай ханның баласы басшы еді. Қазаққа әскеріміз кетті деп, алаңсыз жатқан қалмаққа Ұржар бойынан бастап шауып, Қатын суды кешіп, Емелге дейін осы жасақ барып қайтқанын жылнамашылар жазған. Осы жорықта қалмақ ханы Қаңдыжапты өлтіріп, қызыл Шаған ханша жесір қалады, оны ақ тулы Барақ төре алған. Барақ өлген соң қызыл тулы Әбіл Файз хан некеленген. Қалмақ - қазақ шайқасы тарихында ешқашан мұндай дәрежеде жеңіліс, мұндай масқара болып қалмақтар абыройдан айырылып көрмегенін айтады. Осы екі шабуыл бірі Ласты-Шорға бойындағы, екіншісі Ұржар-Емел бойындағы 1740-1750 жылы аралығында болып, мұнан бір ғасыр шамасы кейін дүнген уақиғасында Қиқан-Шаған деген екі жерде қазақты шабады, Шәуешек уақиғасында осы ахуалды айтамыз.

Абылай хан қалмақпен шайқасып жатқанда қытайлар Жоңғар хандығын жойып, Құлжа шаһарына ауыз салады. Жоңғарларды толық бағындырған еді де, шабылған қалмақ, торғауыт елі қытай қорғанын қабылдамай қашып еді, алайда қашқандары бойларына құт болмай, мына бәлеге душар болды: ақыры қуылып, одан барып қытайды паналауға мәжбүр болды. Ижн хан атынан Қара Дурчун деген Құлжадан көп әскермен шығып, жапа көрген қалмақтан 2000-дай адам алып, екі жақтың ортасына, Аягөз суының етек жағы - Су батпақ жеріне (оны Батпақ су деп атаған) түсіп, Абылай ханға елші салады. Абылай да мыңнан аса қолмен келіп, лай су бойында бітім жасасты. Көк қасқа айғыр мен қара бас қошқар сойылды, қолдарын қанға батырды. Шарт бойынша өткен іс кешірім болып, құн, мал дауы болмайды, қазақ пен қалмақ бір-біріне зияны тимейтін болады деді. Содан былай суды халық "Мамыр су", Абылайға "ижн" аты берілді, "Ижн" монғол тілінде "хан" атағы, демек Абылайдың билігін - хандығын қалмақ пен қытай да мойындаған болып шығады. Ал қазір Қысабай, яки Қасабай бейіті деген жер сол көк қасқа сойылған төбе деседі. Бұлардың ғұрпы бойынша келісім қағаз, мөрмен емес, қолдарын қанға малумен, яғни осы шартқа кім қарсы болса денесі қанға батсын, жанын құдай атсын, мәңгі тамұқта жатсын деген қарғыс келісім жасалған.

Мамыр арапша маомур - кел-сөбір, өмірлі деген мағынада, ягни жайлауы мол, халқы тоқ мағынасында, ал қазақтар "мамыр" сөзін көңілден қайғы мен қауіп кетіп, шаттық жайлаған жер мен уақытқа қатысты қолданады. Сәуір айының Мамыр аталуы да осыдан.

Мамыр суы Аягөз дуанының төмен жағынан шамамен бір шақырым жерден Аягөзге келіп құяды. Батпақ су мұнан төмен бір бекет жерде.

Бұл бітімге халық "Қанды жап бітімі" деп берген, өйткені қалмақтардың бастапқы ойы өлген ханының құнын сұрау екен, кейін оны біржола кешіріп өлген ханның қанын жабулы қалсынға келіседі. Ханның өз аты да Қанды жап еді. Осы хабарларды бізге жеткізушілер оннан аса адам болды, бәрін санау орынсыз болар. Бірі 60-тан асқан Айбақ Соқран баласы атасынан естігенін маған 1305 һижра жылы 2-ші жұмадил - ахир айы, яғни 1888 жылы 2 ақпан күні айтып берді:

- Атамыз Соқранның жылы ит, 92 жасында жылан жылында дүние салды. Осы үстіміздегі доңыз жылында (шын қаза болғанына 43 жыл толады. Атамыз Мамыр су бітімін жасаған жылы төрт жасар екен. Келесі жазында Даган дили (тілі болуы мүмкін) деген жерде оны сүндетке отырғызған. Оның келер жазында, қоян жылы Аягөз бойына келіп, осы күнгі қыстауымызды бабамыз Қонысбай иеленген. Бізден бір жыл бұрын Қаржы (Қарашы) қыстағын, бітім болатын жылдан бұрын Қызай елі қыстапты. Қазақта Қызайдан бұрын Аягөз маңына қонған ел жоқ деп айтушы еді дейді.

Екінші адам Қажы Құрбан баласы Кенже, бұл кісі Теке төреден нақыл етіп айтады.

- Бітім сиыр жылында болған, қазір оған 118 жыл толды.

Мен Теке төреден доңыз жылы естіп едім, осы үстіміздегі барыс жылы 27 жыл толады. Бұл хабарды естіген соң екі жылдан кейін Шәуешек бұзылды, бұл да сиыр жылында болып еді дейді.

Барыс жылы маған айтқан уақыты 1307 һижра жылында 28 зұлхиджа еді, бұл 1890 милади жылының 28 шілдесі. Сонда 118-ге 27-ні қоссақ, біз сөйлескен жылмен есептегенде 145 жыл болып, 1743 жылына дәл келеді. Ал Айбақтың хабарындағы әкесінің 92 жасынан 4 жасты алып тастасақ 88 болады. Өлгеннен соңғы 43 жылды қоссақ 130 жыл Мен естіген 1888 жылдан 130-ды алсақ, бітім 1756-57 жылына тура келеді. Басқа да хабарларға салыстырып Қажы Құрбан есебін дұрыс көрдім. Осында Бияр бекінісі де бар, ол да бітім жылы салынған.

Бітімге дейін қазақ елі Шыңғыс тауына келмеген екен, бітім болған соң жайлап жылжып Аягөз өзенінен өтіп Алакөлге, бір шеті Жайсанға, Тарбағатай тауына қарай асты. Абылай хан басында Қызылжар, Көкшетау айналасында болып, бітімнен кейін Шыңғыс, Арқат тауларына дейін келгені, Орда тауын мекен, қыстау етіп, бұл тауға Абылай орналасқан соң-ақ "Орда" аты берілгенін айтады.

Біреулер онан бұрын да Орда атымен мәлім еді дейді. Бұған қоса Шыңғыстың Арқат пен Шыңғыс таулары арасында орнығуынан да тау "Орта - Орда" аталған болар. Біреулер Шыңғыс тауын Шыңғыс өзі жайлап, Ордада қыстауы болғандықтан да осылай аталған дейді. Бірақ бұл ақылға қонбайды, өйткені Шыңғыс сияқты кішкене тауға сығылып, өзі Ордадай бір төбешікке отыра қоятын хан емес. Кезінде ол тіпті Азияға сыймаған адам.

Абылай хан бір мерекеде ат үстінде тұрып, бір қарт, әрі данышпан шежіреші биінен:

- Асан атаның "қилы-қилы заман болар, Қарағай басын шортан шалар" дегенін естіп едім, мәніне бара алмадым, бұл қандай сөз, - деген екен. Сонда би қырын қарап, көзіне жас алып, қамшысын ер басына іліп:

- Ай, хан - ай, бұл сөзді сен сұрамасаң керек еді, мен айтпасам керек еді.

Ханға жауап айтпасам.

Ханның көңілі қайтады,

Қандыра жауап сөйлесем.

Халқым не деп айтады.

Хан Абылай, Абылай,

Қайғылы мұндай хабарды,

Сұрамасаң нетеді.

Сұраған соң айтпасам,

Кісілігім кетеді.

Енді айтайын тыңдасаң,

Маған қаһар қылмасаң,

Қарағай судан қашып,

Шөлге біткен бір дарақ (ағаш),

Шортан суға шыдамсыз.

Балықтан шыққан бір қарақ.

Облана шортан ұшпас деп,

Қарағайға шықпас деп,

Күн батыстан бір дұшпан,

Ақырда шығар со тұстан.

Өзі сары, көзі көк,

Бастығының аты боп.

Күн шығысқа қарайды,

Шашын алмай тарайды.





Құдайды білмес - діні жоқ,

Жамандықта міні жоқ.

Осы сынды бір кәпір,

Аузы-басы жүн кәпір,

Жаяулап келер жұртыңа,

Жағалы шекпен кигізіп,

Балды май жағар мұртыңа.

Жемірлерге жем беріп,

Ел қамын айтқан жақсыны.

Сөйлетпей ұрар ұртына.

Бауыздамай ішер қаныңды,

Өлтірмей алар жаныңды.

Қағазға жазар малынды,

Есепке салар барыңды,

Еліңді алар қолыңнан.

Әскер қылар ұлыңнан.

Тексізді төрге шығарып,

Басына ол күн туғанда,

Теңдік тимес құлыңнан.

Бұл айтқан сөз Абылай.

Болмай қалмас артыңнан,

Есітсең мына қартыңнан.

деп сөзін аяқтап, Абылай хан да бекер сұраған екенмін деп аһ ұрып қалған. Бұл сөздер қазақ үлкендері білетін, жиындарында айта жүретін сөздер.

1871 жылы 17 зулкагда Құдабай ақынмен кезігіп қалып (ол кезден зағип кісі еді):

- Асанқайғы кім, оның сөздерінен есіңізде қалғаны бар ма? - деп едім, мынадай өлеңдермен жауап берді:

Асанның асыл түбі ноғай деймін,

Үлкендердің айтуы солай деймін.

Бұл сөзге анық-қанық емес едім,

Естігенім тақсыр-ау былай деймін.

Тегінде ноғай - қазақ түбіміз бір,

Алтай, Ертіс, Оралды еткен дүбір.

Ор Мамбетхан ордадан шыққан күнде

Асан ата қайғырып айтыпты жыр, -

деп еді.

Құдабай Қойшан деген бір дана, білімді кісіден Асанқайғының мынадай сөзін де естігенін айтады:

Мұнан соң қилы-қилы заман болар,

Заман азып, заң түзіп, жаман болар.

Қарағайдың басына шортан шығып,

Балалардың дәурені тамам болар,

О күнде қарындастан қайыр кетер.

Ханнан күш, қарағайдан шайыр кетер.

Ұлың, қызың орысқа бодан болып,

Қайран ел, есіл жұртым сонда не етер.

Асан Атаның сөздерінде өзгеше бір мағыналар көп. Монғол - татар мен Сарай хандарының, орыс князьдарының аяқ алыстарын пікірге алып, өз хандарының, орынсыз, лайықсыз кісі бола тұра ел басқарып, елдік берекесін алып, ақыры мұның соңы Ресей сияқты бір алыптың азуында кетуге ыңғай жасарын байқап, соған ишара жасаған.

Абылай ұзақ мерзім үш жүзге хандық етіп тұрғанымен соңғы уақыттары хандығына біраз кірбің араласты. Мамыр су бітімінен кейін ханның ойы Қытай болып, яғни Қытаймен молырақ тыныштықты қалап, уақытша Ресей назарынан сырт қалған кезде, бір баласы бес-алты нөкерімен жолаушы жүріп, жолда бір ауылға тура келіп қалады. Ауыл шетінде қос шатыр көрінгендіктен саудагер ме деп солай барады. Ол қайнына келген күйеу шатыры екен. Бұлар сөйлесе, жауаптасу орнына ойын-күлкімен дуылдап отырған жастар қалжыңға айналдырып жөнді жауап бермеген. Нөкердің бірі аттан түсіп оларды ұра бастаған соң, төбелес шығып хан баласына да қамшы тиеді. Хан баласы екенін білген соң ақсақалдар келіп, шатырдағыларды айыптап, хан баласына ат - шапан айып төлеп, достарына да киім-кешек беріп жөнелткен. Соңынан біреулер арқылы хан да бұл жағдайды естіген. Хан баласына, кейіп басыңа қамшымен ұрғанда ат-шапанмен бітіпсің өлтірсе де құның мәлім болып қалыпты. Бұл дақ біздің сүйегімізге аз таңба емес. Я қандыра жазалау керек еді, яки біржола кешірім жасау керек еді, - деп, осы уақиғаға байланысты арызбен келген сол елдің Анай (болмаса Қанай) деген белгілі адамын байлатып тастатады. Ел жақсылары тарту-таралғымен келіп ғафу өтінгенімен, оны босатпады. Анай бірнеше ай, яки күндерге дейін осылай байлауда қалған. Ел жиналып Қазбек биге келіп бұл кісі ұлы Бекболатты жіберіп ханнан [...] Анайды босаттыра алмады. Ақыры Бекболат бір баласы мен Анай елінен бір баланы кепілге қойып, Анайды айырып алған соң жалпы арғын жиналып кепілсіз - шартсыз балаларын босатуын, бермесе ұрысар - тұрысар жерін айтсын деп сәлем жіберді. Хан елшіге Бекболаттың баласын беріп, екіншісін баламның қамшы қаны болсын деп өлтіртіп жіберді. Бекболаттың баласын босатқанға арғынның көбі разы болып онымен кетер, Анай кісісі өлгенін естісе сескенер деген ойда болып еді, бірақ жағдай хан ойлағандай болмады, қайта қазақтың бұл намысына тиіп, олар ханға қарсы бірігуге айналды. Хан биліктің нашарлағанын көріп бес жүз үйлі төлеңгітімен көшіп Түркістанға жақын Қаратауға барып, онда бір-екі жыл қыстап, малдары қырылып, жұтап бұрынғы орнына қайта келді. Келгенмен құрметі баяғыдай болмай өлгеннің құнын төлеп, әбігершілікте жүргенде опат болды.

Абылай ханды тіршілігінде кішкене ренжітіп бірер жылға қарсыласқанмен өлген соң үш жүз бас қосып, ұлы дүбір ат шаптырып мерекемен асын берді, балаларын да әр тайпа ел өздеріне төре қылып алды.

Абылай хан соңғы күндерінде науқастанып жатқанда атақты жыршы Бұхар жырау келіп былай деген екен:

Қайғысыз ұйқы ұйықтатқан ханым - ай,

Қайырусыз жылқы бақтырған ханым - ай.

Қалыңсыз қатын құшқызған ханым - ай,

Үш жүзден үш кісіні құрбан етсем,

Сонда қалар ма екен қайран жаның - ай,

деп және сөйлемек болғанда хан оны тоқтатып, мен жұртыма осы айтқан үш қызметтен басқа пайда келтіргем жоқ, егер енді сөйлесең менің көкірегім өсер, сен жалғаншы боласың депті. Оның заманында шынында кішкене ел тыныш болып, сырт жаудан қауіп сейіліңкіреген, халық байыған, алаңсыз тірлік кешіп, кейбір әйел ала алмай жүретіндерге олжаға түскен, қалыңсыз әйел тиді. Сондықтан өз мезгілінде бұл халыққа істелген аз қызмет емес еді.

Осынша айтылған нақыл, жыр, өлеңдер араб, яки парсы ақындарынікі болса, я түрк жақсыларынан естілсе ғой бірнеше кітап жазылар [...] еді. Өкінішке орай қазақ тілінде сөйлегендіктен өлең-жыр деп атынан - ақ қашып, назарларына алмаған, мән - мағынасына бармаған.

Абылай хан өткен бітімнен кейін қалмақты қойып, қырғыздармен ұстасып еді, өзінен соң әулеті арғындарда қалып, бірнешеулері ұлы жүзге барып, олар да қырғыздармен қатты алысқан еді. Бірақ бұл олардың өздеріне де жақсы болмай немерелерінің біразы сонда қазаға ұшырады.

Абылай өлген соң найман еліне үлкендік айтар кісі қалмай бірін - бірі шауып, талап әбігерге ұшырап, ақыры үлкендер жиналып, біреуге билікті бермесек болмайды екен десіп, негізгі орталықтан бір ханзада әкелмесе болмас деп сыбан Ботақара би, мұрын Боранбай би, Қожамбеттен Сырымбет би, қыржыдан (я қаржы) Қыстаубай би, байсұйықтан Толыбайлар болып кіші жүзден Әбіл Мәмбет хан шақырылды. Ол кісі мен сындарлы жасқа келіп қалдым, ата қонысты тастап кету маған лайық болмас, ұлым Әбіл Файзды апарып хан көтеріңіз деп, бала әлі балиғатқа жетпеген жас екен, ғұрып бойынша бесік керті (атастырылған қалыңдығы) Бөкей ханның қарындасы, Нұрғали ұлы Әбілхайырдың қызын бірге ұзатып әкеткен. Әбіл Файз сыбан еліндегі Байқара би ауылына келіп қоныстанды. Шыңғыс тауы етегін мекен - жайлау етіп, қос өзен бойында салған мешітінің негізі (фундаменті) 1860 жылға дейін бар болған. Имамы Аюб қожа ишан болып оның әулеті бүгіндері мұрын елі ішінде. "Ханым патша мешіті" дейтін Қызыл ішілік деген жерде орны бар.

Әбіл Файз келуімен наймандар жаппай бұған ергенде, аз уақыт өтпей төрелер де (ақтулылары) қосылып, заманында ел Құлжа, Шәуешек қолтығына дейін, Жайсан көлінің жоғарғысы Маңырақ, Сауыры, яғни Сайхан тауларына дейін, Ертістен өтіп Алтай етегіне дейін барды. Әулеті Қытайға еріп уаң, күн мансаптарын алды, кейіннен Ресей ықпалына өтіп, біраз ел Қытай панасында қалды.

Әбіл Файз хан орыс, не қытаймен татулығы білінбей жұмыртқа басқан тауық сияқты бала-шағаны көбейтіп, тайпа - тайпаларға төре қоюмен шұғылданды, мұнан басқа көзге түсерлік ісі болмаған.

Әбіл Файз бен Абылай хандардың денелері Түркістандағы Қожа Ахмет Иасауи зиратында жерленген. Бұл әдет 1780 жылдан соң тоқтатылған. Атақты кісілерден өз елінде жерленгендері сыбан Ботақара би, Байқара би, Байжігіт, төреден Шанияз күмбезі Аягөздің жоғары жағында әлі бар. Сонан бастап әр атақты адам қыстау жағалауында қойылып, биік күмбез жасау ғұрып болды. Абылай хан мен Әбіл Файз ханның Түркістанда құлпытасы бар, жылдары жазулы дейді, бірақ көп кісіден сұрап соны жаздырып ала алмадым. Дегенмен олардың опат болған шамасын 1780 жылдан бұрын Абылай, 1780 жылының соңынан - ақ Әбіл Файз дүние салғанын тексеріп байқадым, қорытқаным осы.

Молда Жолдасбай әпенді 1781 милади жылы Абылай қаза болған деп Қарқаралы дуаны іс қағазында жазылған дейді.

Мамыр бітімінен соң қазақтар Қытайға ауытқыған, Ижа хан да осыны ілтипатқа алып Абылайдан кейінгі арғын төресі Алтынсарыға хан, ал найман төресі Ханқожаға уақ, керей төресі Көкетайға күн атағын беріп, Қызылжардан шығысқа қарай қазақ елін өз панасына алған десе де ұзамай көбі Ресейге еріп кеткен.

Тауарих хамса (Бес тарих).

Алматы: Қазақстан, 1992. 9-11; 50-57;

61-66; 72-73; 101-114-66.

2.10. ҚҰРБАНҒАЛИ ХАЛИД АЯГӨЗИДІҢ "ТАУАРИХ ХАМСА" (БЕС ТАРИХ) АТТЫ КІТАБЫНДАҒЫ ТАРИХИ-ФИЛОСОФИЯЛЫҚ МӘСЕЛЕЛЕР

Тұрсын ҒАБИТОВ,

Жәмила ҚАРМЫШЕВА

Қазақтың тарих философиясын жаңа деңгейге көтерген өзіндік еңбекке Құрбанғали Халидтің "Тауарих хамсасы" жатады. М.Х. Дулатиден бастау алған тарихи дәстүр ХІХ-ХХ ғасырлардың басында Шығыс Қазақстан мен Шығыс Түркістанда өз жалғасын табады. "Тауарих хамса", автордың өзіндік ескертуі бойынша, тек шежірелер жинағы мен тарихи баяндау емес, онда Шығыстың бес халқы туралы, ең алдымен қазақ халқы жөнінде мәдени - этнографиялық, дүниетанымдық, аңыздық - мифологиялық және т.б. келелі мәселелер көтерілген энциклопедиялық туындыға жатады.

Соңғы екі он жылдықта Орта Азия мен Қазақстанда этнографиялық зерттеулердің дұрыс жолға қойылуына байланысты күннен-күнге тек қана далалық - этнографиялық материалдар ауқымы кеңейіп қана қоймай, сонымен бірге әдеби деректер де молая түсуде. Мұрағаттар мен кітапханалардан беймәлім және нақты зерттелінбеген жазбалар, туындылар алынып, ұмытылған есімдер ғылымда өз орнын табуда. Жазықсыз ұмыт қалғандардың қатарын да революцияға дейінгі қазақтардың және де Орта Азияда, Қазақстанда, Шығыс Түркістанда қоныстанған басқа да халықтардың тарихы мен этнографиясын зерттеуге елеулі үлес қосқан қазақстандық тарихшы, этнограф Құрбанғали Халидтің де есімі бар. Оның "Тарих-и жәридә-и жәдидә" - "Тарихтың жаңа жазбалары" (1889 ж.), "Тауарих-и хамса-йи шарқи" - "Шығыстағы бес елдің тарихы" (1910 ж.) атты өте қызықты екі еңбегі Қазанда басылып шыққан еді.

Құрбанғали Халидтің шығармашылығында көптеген тарих философиясына катысты мәселелер қойылады. Автордың пікірі бойынша, тарих бүкіл адамзаттың уақытпен біріктірілген оқиғаларының тұтастығымен сипатталады. Ол өткен шақтың оқиғаларын суреттеумен шектелмей, оларды қазіргі өмір мәселелерімен байланыстырады. Қ. Халид грамматика тіл ғылымының тұзы болса, ал тарих - жалпы ғылым атаулының азығы дейді. Бұл жерде тарихи білімнің объективтілігі мәселесі туындайды. Егер жаратылыстанулық білімде дерек өзімен-өзі, субъектіден тыс қарастырылатын болса, тарихи деректің түпнегізін тарихшы келтіретін куәліктер құрастырады. Бұл куәліктердің объективтілігі компаративистикалық зерттеулермен айқындала түседі. Құрбанғали Халид тек шежірелер және жылнамалармен шектелмей, өз баяндауында ат-Табаридің, Жүсіп Баласағұнның, ибн-Халдунның, Әбілғазының т.т. еңбектеріне, шығыстанушылардың (В. Радлов, А. Вамбери, Н. Қатанов және т.б.) зерттеулеріне кеңінен сүйенеді.

Тарихи білімнің объективтілігі мәселесінде деректерді тікелей бақылау мен байқаудың маңызы ерекше болып табылады. Өйткені шынайы тарих қашанда географиямен түйіседі.

Құрбанғали қызметінің ажырамас бөлігі - саяхаттары болып табылады. Оның өлкенің географиясы мен топономикасына катысты, қалалардың, бекіністердің, ірі елді мекендердің тарихы туралы мәліметтері негізінен өзінің жеке бақылаулары мен жергілікті тұрғындармен пікірлесуі нәтижесінде және сонымен бірге жеке аудандар мен қалалардың ішкі өміріне қатысты өзі құрастырған жылнамалық материалдарына сүйене отырып жасалды. Ол сонымен қатар өзін қызықтырған мәселелер бойынша жеке адамдар жіберген жазбаша мәліметтерді де пайдаланған. Мәселен, Қарқаралы қаласының тұрғыны, молда Юлдашбай Жауһари (бұқаралық) оған Қарқаралы аймағы мен қаласының географиялық жағдайына, экономикасы мен тарихына қатысты жасаған анықтамасын жібереді. Құрбанғали осы мәліметтерді Орталық Қазақстанның гипсометриялық ерекшелігін сипаттауға және оның "Арка" атауының пайда болуын түсіндіруге пайдаланады. Кей сәттерде оған түрлі халықтар тарихының белгілі бір кезеңдеріне сәуле түсіретін немесе солардың билеушілерінің қызметін баяндайтын әдеби деректер мен құжаттар түсіп отырды.

1897-1898 жылдары Құрбанғали Мекке - Мәдинеге қажылыққа сапар шегіп, жолай Батыс Еуропаның бірнеше елдерінің астаналары мен Таяу Шығыстың көптеген қалаларын аралайды. 90 беттен тұратын сапарнамалары мен осы саяхат туралы естеліктері "Тауарих-и хамсада" да пайдаланылған. Бұл сапарнамада этнография мен терминологияға қатысты қызғылықты мәліметтер мен салыстырмалы материалдар көптеп кездеседі. Қажылыққа бару сапарында ол сол кезеңдегі Түркияның көрнекті ағартушыларының бірі Ахмед Мидхатпен Ыстамбулда танысып, тарих және басқа да гуманитарлық ғылымдар жөнінде пікір алысуы оның осы салалар жөніндегі білімін толықтыра түседі.

Құрбанғали өте қарапайым болатын. Мәселен, өзімен сырттай таныс, тек қана мәліметтер жіберушілердің өзге де адамдардың қызметін өте жоғары бағалап отырған.

Өзінің "Тарих-и жәридә-и жәдидә" атты бірінші еңбегін 1885 жылы Шәуешектен Шығыс Түркістанның ішкі аудандарына, көне Турфанға жасаған саяхаты кезінде жинаған материалдары мен сапарнамалары негізінде жазады. Автор осы еңбегінде (көлемі 71 бет) жолында кездескен елді мекендерге, олардың төңірегіне қысқаша географиялық және тарихи сипаттама жасап, тұрғындардың шаруашылығын суреттейді, сонымен бірге жеке топонимдер мен жергілікті терминдерге түсінік береді. Мазар, мешіт, басқа да "қасиетті" орындар саналатын сәулет өнерінің құрылыстары мен ескерткіштеріне, сондай-ақ жергілікті діни оқымыстылардың аузынан естіген немесе мазар шырақшылары мен дінбасылары авторға пайдалануға берген деректер мен ескі кітаптардан жинақтаған "әулиелердің" өмірбаяндарына ерекше көңіл бөлген. Суреттелген объектілердің ішіндегі ең тамашасы - Турфан қаласы маңындағы тау. Аңыз бойынша, осы жердегі үңгірді ежелден "жеті әулие" мекен етіпті. Кітаптың алғы сөзінде Құрбанғали Алтышәрдің халқы ислам дінін қабылдағалы бері ұдайы шапқыншылықты, есепсіз бүліктерді, ұрыстарды, басқа да қиындықтарды бастан кешіргендіктен өз елінің тарихын тіптен білмейтіндігін айтады.

Бір вакуфтық грамотамен таныса келе, Құрбанғали Турфан қаласы өткен заманда сұлтандардың астанасы мен мекен-жайы болғандығын анықтайды. Сол кезеңдерде қалада тарихшы - жылнамашылар да болған, алайда олардың кітаптары өзара қақтығыстар мен шет жерлік басқыншылармен соғыс кезінде жойылып кеткен. Қ.Халидтің осы кітабындағы мәліметтер сөз жоқ тарихшылар мен этнографтарға, археологтарға бағалы материал ретінде қызмет етеді.

Құрбанғали тарихшы ретінде 1909 жылы аяқтаған екінші кітабы "Тауарих-и хамса-и шарқи" арқылы белгілі болды. Осы кітап туралы 1913 жылы 15 наурызда "Шуро" журналында (№ 6, 763- бет) автордың қазасына байланысты жарияланған көңіл айтуда былай деп жазылған: "1910 жылы Қазанда оның екінші кітабы, яғни шығыс түркілеріне арналған "Тауарих-и хамса-йи шарқи" деп аталған үлкен "Тарихы" баспадан шығып таратылды. Егер аңыздар мен ескі нанымдарға қатысты жеке элементтерін алып тастаса, бұл кітап, шын мәнінде тамаша еңбек. Онда өте құнды және басқа еш жерде кездеспейтін мәліметтер бар. Кітап автордың ғалымдығы мен адамгершілігін және оның ойы мен ақылының еркіндігін көрсетеді.

Осы кітаптың кейбір тараулары Ферғана (Қоқан) хандығының, Алтышәрдің, қазақ, қырғыз халықтарының және қалмақ - жоңғарлардың тарихына арналған.

Кітаптың үлкен бөлігі қосымшалардан тұрады. Бұл тарауда Қазақстан мен Шығыс Түркістанның тарихы мен географиясына және кейбір қалалардың тарихына қатысты, сондай-ақ қазақ, дұнған, шалақазақ (шалақазақтар - өзбектер мен татарлардың жергілікті қазақ қыздарымен некелесуінен пайда болған, ерекше этникалық топ. Қ. Халид бұған арнайы тоқталған) тағы басқа халықтардың этнографиясы мен тарихына байланысты көптеген мәліметтер беріледі. Кітаптың тақырыбына және негізгі мазмұнына байланысты автор былай дейді: "Хамса" ("Бестік") мен "Таттима" ("Қосымша") бір кітапты құрайды, алайда "Хамсада" бес негізгі топтар туралы басты мәліметтер берілсе, ал "Татти- мада" 1300 жылға дейін салынған кейбір қалалар туралы деректер және де осы датадан бірнеше жылдар кейін болған, яғни біздің кітап жазылғанға дейінгі оқиғалар келтірілген. Сондықтан да біз оларды екіге, ал "Такмилді" "Қосымшасымен" үшке бөлдік. Қандай да мәліметтің болмысын негізінен іздеген адам "Хамсадан" жеке, екінші дәрежелі мәселелерді "Таттимадан", ал жинақталған деректерді "Такмилден" таба алады. "Такмилде" шығыс халықтарының тарихы кең түрде берілгендіктен, "Хамса" атауына біз "шарқи" деген анықтаманы қостық, сондықтан кітаптың аты "Хамса-йи шарқи" - "Шығыс бестігі".

Қ. Халид өзінің еңбегін негізінен материалдар жинағы деп есептейді. Автордың білімге ерекше құштарлығы мен әр мәселеге зерттеушілік тұрғыдан қарауы бірден назар аудартады. Әсіресе, ол - этнографиялық құбылыстарды жай ғана, сырттай бақылаушы ретінде суреттеп қоймайды, оны талдап, сол құбылыстардың өсуі мен тарихи дамуын түсінуге тырысады.

Атап өтетін бір нәрсе - автордың деректер мен оқиғаларды баяндаудағы объективтілігі және соларға көңіл қоярлықтай түсіндірме беруге тырысатындығы. Этнографиялық материалдарды келтіре отырып, ол халықтың рухын түсінетіндігін, оның мәдениетін, әдет-ғұрпын, мінезін сыйлайтындығын, әр халықтың тарихи тағдыры - өмір сүру жағдайы мен тұрмыс ерекшелігіне тығыз байланысты екендігін терең түсінетіндігін танытады.

Қазақтардың мәдени дәрежесі мен ақыл-ой қабілетін бағалай келе Құрбанғали былай деп жазады: "Даналар ақыл-ойды екі категорияға бөледі, оның бірін табиғи ақыл-ой (ғылым арқылы жинақталған ақыл-ойдан ерекше) деп атайды. Қазақтардың ақыл - ойы ғылым арқылы жинақталмаса да, яғни олар этика мен мінез - құлық ережелерін оқып үйренбесе де, өзінің парасаты мен ақылының арқасында жақсыны жаманнан айыра алады. Сондықтан оларды жабайы көшпелілер деп атауға болмайды, есесіне оларды табиғи мәдениеті бар адамдар деп атаған дұрыс та, нақты болар еді. Осы ойды дәлелдеу үшін өлең түріндегі нақыл сөздер келтірген:

Шаңда жатқан алтынның жарқылы кетпейтіні сияқты,

Туған жердің абыройы жеке адамның қабілетіне әсер ете алмас.

Қалада тұрған кейбіреудің бейнесі дәл жабайы адамдай.

Көшпелінің қаншасын біз байқадық, бейне Платон данадай.

Кейбір мәселелерді баяндағанда және жеке құбылыстардың себебін түсіндіргенде автор мұсылман дінін ұстаушы, дін ілімін зерттеуші ғалым ретінде, исламды уағыздап, діннің рөліне үлкен мән береді. Сонымен бірге, біз оның еңбегінен қазақ халқының кейбір "рухани тәрбиешілері" - надан молдалар мен "заңды" молдалардың қызметіне қарсы көзқарасты да кездестіреміз. Арнаулы параграфта осындай дін қызметшілеріне нақты, әшкерелеуші сипаттама берілген және халық тарапынан оларға деген өсіп келе жатқан өшпенділіктің себебін түсіндіруге тырысқан.

Қ. Халидтің молдалар туралы ашу-ызаға толы баяндауларын оқи отырып, оның ойының қазақтың шығыстанушы ғалымы, ағартушысы және демократы Шоқан Уәлихановтың "Сот реформасы туралы жазбаларында" дәл осындай қасірет жайлы жазғандарымен астасып жатқанын көреміз.

Екі автор да патша үкіметінің қазақ халқын "ағартуға" бағыттаған надан молдаларының залалды әсерлері туралы айта келіп, олардың қарамағындағы маңызды қоғамдық істің бірі - неке мен ажырасуды бұрынғысынша, билер сотының қолына беруді талап етті.

Қазақтардың дінге сенуі, діни реформаның қажеттігі жөніндегі мәселелерде екі автордың көзқарастары қарама-қарсылыққа ұшырайды. Олар қазақтардың қай дінді ұстайтындығы жөніндегі мәселеде келіспейді. Қ. Халид қазақтарды "шын мәніндегі дінге деген сенімі терең, берік нанымдағы мұсылмандар" деп есептейді.

Қ.Халид әр халықтың тілін зерттеп оны өз оқырмандарына таныстырып отырады. Ол лексика және терминология мәселелеріне айрықша тоқталған, сонымен бірге түрік, араб, парсы тілдерін білетіндігін пайдалана отырып, әр сөздің, терминнің этимологиясын немесе пайда болуын түсіндіруге тырысқан. Алайда айта кететін нәрсе, автор кей кезде араб тілінің қазақ тілі лексикасын байытудағы, әсіресе терминдерді қалыптастырудағы маңызын әсірелеп жіберген.

Қ.Халидтің аталған шығармасындағы этнографиялық және тарихи материалдар мен мәліметтердің негізгі бөлігі қазақтарға қатысты.

Қазақтардың шығу тегі мен тарихына арналған тараудың кіріспесінде Құрбанғали оқырмандарына, осы еңбекті жазуына қазақтар тарихына байланысты арнаулы шығарманың болмауының әсер еткенін хабарлайды. "Осы жағдайларға байланысты, - деп жазады ол, - мен байғұс, үлкен күш жұмсап, жиырма жылдан артық уақыт материалдар, арнаулы әдеби деректер жинап, солардың бәрін бір жүйеге келтіріп, қаймағын қалқып осы кітапқа енгіздім".

Автор кітаптың қазақ тарихына арналған тарауларында мынадай мәселелерді: алаш, өзбек, қазақ, ноғай атаулары туралы, жүздер, ұрандар туралы және қазақ пен ноғайдың бірігуі мен бөлінуіне қатысты аңыздарды, Орталық және Солтүстік Қазақстан территорияларындағы археологиялық, архитектуралық ескерткіштер туралы, Шыңғыс хан және оның тұқымдары, Асанқайғы және оның даналық сөздері, хандардың сайлануы туралы, төрелер мен төлеңгіттер, Орта жүз қазақтарының Ресейге қосылуы және әкімшілік округтардың, бекіністердің, қалалардың негізінің қалануы, шалақазақтар этникалық тобының тарихы, жалған атақ жамылған молдалар мен олардың қырдағы қызметі туралы жайттарды баяндайды.

Қазақстан бойынша топономикалық материалды елдің физикалық және тарихи географиясымен, сонымен бірге тіл ерекшелігімен тығыз байланысты қарастырады. Қазақ тіліне, поэзиясына, тілдің өзіндік ерекшелігіне кітаптың ондаған беттері арналған.

Құрбанғалидың қазақтарға байланысты этнографиялық очерктерінің үлкен бөлігі рухани мәдениетке (әдет-ғұрып, салт, наным, халықтық педагогика, поэзия және т.б.) арналған. Сонымен бірге, материалдық мәдениетке байланысты да қызықты деректер кездеседі. (Мысалы, бір параграф бүтіндей қымызға арналған). Кітапта киімдерге, ыдыс-аяққа, мал шаруашылығына қатысты бағалы мәліметтер бар.

Құда түсу мен той салты біршама нақты суреттелген. Қазақтардың осы бір отбасылық мерекесін көптеген этнографтар Қ. Халидке дейін де және онан кейін де зерттеген еді. Әрине, осы мәселені зерттеушінің әрбіреуі өзінің шығармасында өз таным дәрежесіне қарай көңіл бөлуге тұрарлық жағдайларды атап өтуі табиғи нәрсе. Соның ішінде, белгілі қазақ ағартушысы, педагог және этнограф Ыбырай Алтынсарин той және жерлеу салтын суреттегенде мәселенің экономикалық жағына ерекше көңіл бөледі, олардағы кері әсер ететін қалдық элементтерді көрсеткісі келеді. Мысалы, қалыңмал мен қыз жасауының құнын салыстыра келіп, ол күйеу мен қалындық жақтың бірдей шығын шығаратынын түсіндіреді. Алайда шаруашылық көзқараспен қарағанда жасау қалың малға қарағанда елеусіз нәрсе, себебі қалыңдық қайын атасының үйіне қымбат заттарды әкелгеніне қарамастан, олардың күнделікті өмірдегі маңызы төмен. Қалыңдық төсек - орны келгеннен соң осы заттардың жартысынан көбі күйеуінің қалың - малға үлес қосқан туыстарының қолына көшеді.

Қ. Халид қалың малдың көлемін әр түрлі варианттарда қарастырады. Ол қазақтың той салтын толық қарастырып, оны татар, ұйғыр, өзбек тойларымен салыстырады. "Тауарих-и хамсада" қазақтардың әдетінде - деп жазады - "күйеуді күту, құрметтеу, қадірлеу, сыйлау дәстүрде жоқ. Онан да жаманы, егер күйеу тарапынан сол ғана әдепсіздікті байқаса, онда қалыңдықтың жеңгелері оған тіл тигізуі мүмкін... тіпті шапалақпен тартып жіберуі де ғажап емес."

Онан әрі сол кезеңде белгілі Барақ батырдың қалыңдығына бірінші барғандағы қиналғандығы туралы әңгімесін келтіреді: "Жан-жағымнан дұшпанның қалың қолы қоршағанда қорықпаған едім, бірақ күйеу болып қалыңдығыма барғанда маған қарсы шыққан әйелдер тобырын көргенде, жүрегім тоқтап қала жаздады. Себебі, дұшпаныңмен шайқасуға болады, ал әйелдердің алдында ештеңе істеуге болмайды, тек салт бойынша басыңды төмен иіп тұрғаннан басқа...".

Тойдың мәні күйеу мен қалыңдықтың ата-анасының арасындағы келісім екендігін айта отырып, Қ. Халид былай деді: "Әркім қалыңдықты өзінің жағдайына қарап, байлар бай жасауымен, кедейлер шамасынша шығарып салатынына қарамастан, барлығының ортақ шарты - қалыңдықты алынған қалыңмалға сай жасауымен аттандыру. Егер жасау қалыңмалға сай болмаса, онда күйеу жағы өкпелеп, кей кезде жанжал да шығарады". Қ. Халидтің осы мәліметі қалыңмал мен жасаудың басты нәрсесі - сәукеленің жойылып кеткендігін, оны енді тігін машинасы, самаурын және сол сияқты басқа заттармен алмастырғандығын көрсетеді.

Ы. Алтынсарин еңбектері біршама ертелеу жазылғандықтан, ондағы мәліметтерде сәукеле әлі де болса жасаудағы басты зат болып есептеледі.

Осы екі автордың мәліметтерінде той салтының ежелгі элементтерінің бірі - отқа табынудың, яғни табалдырықтан аттағанда жас келін отқа май тамызу дәстүрінің бірте-бірте жойылып бара жатқанын көреміз. "Жас келін қайын атасының үйіне кіргенде, - деп жазады ЬІ. Алтынсарин, - ошаққа дейін үш рет сәлем беріп баруы керек, сонан соң үйдің ортасындағы отқа қолына берілген шөмішпен май тамызуы керек".

Қ. Халид Әсет ақыннан жазып алған, сол кезеңдегі кең тараған той жырларының ("Беташар", "Жар-жар") бүкіл циклын келтіреді. Тойды суреттегеннен кейін ол үйленген балаларына енші беру және тұрмысқа шыққан қыздарына төсек-орын беру туралы, кенже ұлы ие болып қалатын туған үйінің маңызы, келіннің отбасындағы хал - жағдайы туралы әңгімелейді.

Құрбанғали жерлеудің, қаралы жылдың және ас берудің күрделі жобаларын үлкен шеберлікпен суреттейді.

Бұл салт-жораларды көптеген авторлардың суреттегеніне қарамастан, Қ. Халид материалдарының жан-жақтылығы, мазмұндылығы және терең талдануы тек қазақ көркем әдебиетіндегі ғажайып суреттемелерден ғана кем түседі деуге болады. Құрбанғали салтанатты ас беру дәстүрінің өте ертеден келе жатқанын атап өтеді. Ол осы дәстүрдің пайда болу себебін түсіндіргісі келеді. Ас беру қайтыс болған адамның және оның балаларының байлығының көрсеткіші екенін айта келіп, оның балалары мен туыстарына үлкен шығын әкелетінін көрсетеді. Автор бай және атақты адамдарға ас берудің ажырамас және ең қымбат бөлігі, бәйгелеріне тым қымбат заттар тігілетін ат жарыстарын толық суреттейді.

"Көп жағдайда, - дейді автор, - бәйге тоғыз бөліктен тұрады... Егер тоғыздың басы күміс жамбы немесе түйе болса, онда оған тағы сегіз бас мал не сегіз зат қосады".

Ас беру дәстүрінің дамуына көз жібере отыра, Қ. Халид бұл қазақтардағы қатаң сақталатын және үлкен дайындықпен өткізілетін ежелгі салт деп көрсетеді. Бұл дәстүр хижраның 1200 жылына дейін және онан кейін де (1785-1786 ж.ж.) әсіресе 1280 -1300 ж.ж. (1863-1882 ж.ж.) ынтамен орындалып отырған. Алайда ғасырдың соңына қарай ас беру бірте-бірте сирей бастады. Оның себебін Қ. Халид қоғамдық өмірдегі жағдайлардың өзгеруіне байланысты (билік үшін талас, яғни болыстыққа талас және қарсылас партиялардың пайда болуы) адамдар арасындағы қатынастың нашарлауынан деп есептейді. Екінші себебін, ол молдалардың әсерінің күшеюінен, яғни "байлыққа құмартып, олар ас берудің дұрыс еместігі туралы шешімдерін кең таратып, әр түрлі теңеу пікірлерімен халықтың құлағын сарсытты" - деп көрсетеді.

Көшпелі мал шаруашылығымен тығыз байланысты қазақтың халық күнтізбесіне автор өзінің кітабының 13 бетін арнаған. Ол ай санауды және әр айдағы шаруашылыққа маңызды және тиімсіз күндердің бар екендігін, оның айдың тоғам шоқ жұлдызымен тұстас келуінен және т.б. құбылыстарға байланысты екендігін толықтай түсіндіреді. Қазақ календарын Қ. Халид басқа халықтардың халық календарымен салыстырып, қазақ және парсы тілдеріндегі ай санауға қатысы бар маңызды мәселелерді, нақыл сөздерді келтіреді.

Жалпы алғанда Құрбанғали Халидтің "Тауарих хамсасы"қазақ топырағында қалыптасқан тарихшы, этнограф, діни қайраткердің әлеуметтік - философиялық ойларға толы құнды шығармасы. Бұл еңбек қазақтың тарих философиясында ерекше орын алады. Автордың өзі атап өткендей "Түркістан мен Ташкент сияқты үлкен шаһарлардың қолтығында жүргендіктен", Ұлы жүз қазақтарының "іштерінен тарихшылар, білімдар оқымыстылар бар деп әркім ойлар еді". Шығыстағы қазақтардың ахуалын жазған еңбектер сирек кездеседі. Сондықтан Қ. Халид бұл олқылықтың орнын толтырғысы келеді және осы мәселеге тұтас ұлт мүдделері тұрғысынан келеді: "Себебі Аягөз - туған жеріміз, найман -жүрген еліміз. Бір жүздің ахуалын тәптіштеп жазумен бірге, қалған екі жүздің де тарихы қоса жазылады. Себебі бұлардың бәрі бір ел тарихы болғандықтан бөлектеудің қисыны болмайды".

Әлі де болса ақтаңдақтары көп қазақ халқының тарихы мен этнографиясын оқып-үйрену барлық әдеби және деректі шығармаларды табуды және зерттеуді талап етеді. Әсіресе, жергілікті авторлар қалдырған деректердің құндылығы ерекше бағалы болар еді. Себебі олар, әдетте, көптеген деректік материалдарды, жылнамалық мәліметтерді, шежірені қамтиды. Осы мәліметтер, жалпы барлық өткеннің рухани мұрасы сияқты терең сыни талдауды, ғылыми тұрғыдан зерттеуді талап етеді. Осындай деректердің қатарына Қ. Халидтің "Шығыстағы бес елдің тарихы" очерктері де жатады. Бұл өз заманындағы (XIX ғасырдың екінші жартысы - XX ғасырдың басы) қазақтар мен басқа да халықтардың, этникалық топтардың өмірінің әр түрлі жақтары туралы жан - жақты мәліметтердің жиынтығы.

Қ. Халид ауызша және жазбаша деректерді тыңғылықты жинаудың нәтижесінде қазақ халқының тарихы мен этнографиясын терең баяндауға қолы жетті. Автордың мұсылман дінбасылары тобына жататындығымен бірге, ол тарихшы ретінде өзінің қызметтестерінен бір саты жоғары көтерілуге және қатардағы дін қызметкерлері шектеулігінен шығуға да шамасы жетті. Қ. Халид материалдарын дұрыс пайдалана алатын зерттеуші онан көптеген қызықты да керекті мәліметтерді таба алады.

2.11. КӨШПЕЛІ ҚАЗАҚ ҚОҒАМЫНЫҢ ТАРИХИ САНАСЫ ЖӘНЕ ОНЫҢ ДҮНИЕТАНЫМДЫҚ МӘСЕЛЕЛЕРІ

1.КӨШПЕЛІ МӘДЕНИЕТТІ ТАРИХИ-ФИЛОСОФИЯЛЫҚ

ТАЛДАУ ЕРЕКШЕЛІКТЕРІ

Тұрсын ҒАБИТОВ,

Бақытжан САТЕРШИНОВ,

Қарлығаш БЕГДӘУЛЕТОВА

Қазақтың тарих философиясы туралы пайымдағанда, көшпелі мәдениеттегі өркениеттілік деңгейі туралы кемсітушілік көзқарастардың бар екендігі жөнінде айтуға тура келеді. Олардың арасында адамдық өркениеттіліктің тек батыстық типін мойындайтын еуропаорталықтық тұғырнамалардан бастап, көшпелі қауымнан тек қиратушылық пен "жабайылық" белгілерін көретін "ілімсымақтар" туралы айтып өтуге болады. Еуроазиялық даланың тарихи типтері туралы пікірлерді төмендегідей жинақтауға болады:

1. Көшпелілер сегментарлық, тұлғалық ерекшеліктері бөлінбеген, организм сипаттас тұтас қауымда ғана өмір сүре алады. "Батыста этностар ұқсас, ал адамдар бір-бірінен бөлек болса, Шығыста барлық адамдар бір-біріне ұқсас келеді, - дейді Э. Дюркгейм.

2. "Ет жеушілер" тілінде агрессия мен қиратуға құмарлық дамыған (Уошберн), номадалар әлеуметтік өмірде тек "соғыс машинасын" ойлап тапқан (Делез бен Гваттари).

3. Қазіргі номадологияда көшпелі қоғам кеңістік пен уақыттан, тарихтан тыс, олар тек отырып қозғалады, тамырсыз ризома рәмізінде бейнеленеді. Ризома деп орталығы жоқ (басқаша айтқанда, тоталитарлы, ұйымдастыру қабілетінсіз), кеңістікте қалқып жүретін (А.Солженицынның - Отаны жоғына ұқсас), түп тамырсыз (тереңдетілген тамыр тек отырықшыларда бар) әлеуметтік құрылымды айтады. Көшпелілер кеңістікті бөлмейді, олар өздері осы кеңістікте бөлінеді. Осы бейнеге мағынасы жақын тағы да бірнеше мәдени-әлеуметтік ұғымдарды еске алайық: "рулық дәстүрлі адам", "постфигуративтік мәдениет" (М.Мид), "сегментарлық қоғам" (Э.Дюркгейм) т.т. Сонда номадалық адам тарихтың келте бейнесіне айналып кетеді. Оған "варвар" немесе "туземец" деген айдарлар да жараса берер. Тым болмаса үйреншікті марксизмдегі "азиялық өндіріс тәсілі" мен "дала феодализмі" құлаққа жағымды естілер. Немесе, Г.Гачевтің номада өз атының үстіне мініп алып, әлемдік қозғалыстан тыс тұрады дегені неге тұрады?

4. Көшпелі тарихи мәдениет ерекшеліктерін отырықшы - аграрлық үлгілердің бұрмаланған түрі ретінде көрсету. Осы сипатта мынадай сөз тіркестерін атап өтуге болады: "тұйыққа тірелген, үзілген, тоқтаған, кешеуілдеген өркениет", "далалық феодализм", "тапқа дейінгі қоғам", "алғашқы таптық қоғам", "патриархалдық қоғам" т.т. Бұл жерде көшпелілер мен отырықшылардын "бітіспес жаулығы" туралы ой да байқалады. Алайда бұл пікір негізсіз. Біріншіден, мүлдем оқшау "таза көшпелілер" деген тарихта болған емес. М.С. Орынбеков "нағыз көшпелі ғұндардың ежелгі атамекенінде ағаштан салынған үйлері болған" дейді.. Н.Масанов қазақ өркениеттілігінде отырықшы және көшпелі мәдениеттердің арасында сұхбат жағдайы болғандығын атап өтеді. Әрине, көшпелі және отырықшы әлеуметтік мәдениет пен менталитетте керағар түсініктер де жеткілікті болған.

"Көшпелілер қоғамына, - дейді Ш.Ыбыраев, - отырықшылардың түсінбестікпен қарауы да заңды. Себебі, олардың шаруашылық типі, жерді пайдалану тәртібі, қала салу мен еркін көшіп - қону салты бір-біріне кереғар түсініктер. Отырықшылар көшпелілерге қалай қараса, көшпелілер де отырықшыларға солай қараған".

Мәдениет пен өркениет арасындағы айырмашылықты қазақстандық философ А.А. Хамидов адам мәні мен тарих мәнінің белгілі бір кезеңдеріне әкеліп тірейді. Ғалымның пікіріне сүйенсек, мәдениет пен өркениет мәселесі ежелгі адам туралы идеялардың микроғарыштық сипатынан бастау алады. Адам бастапқыда макроғарышқа эквивалент ретінде көпдеңгейлі микроғарыш тұрғысындағы көрініске ие болса, эквиваленттілік деп отырғанымыз, бастама немесе соңы бар нәрсе емес, тек қана мүмкіндік, ықтимал нәрсе. Сондықтан адамзат тарихы перманентті /үздіксіз/ антропогенезис болып табылады. Ал, оның негізгі онтологиялық мәні жоғарыда айтылған эквиваленттіліктің толық өзектілігіне келіп саяды.

Объективті позициядағы ғалымдар көшпелі қауым туралы көптеген теріс "тұжырымдарды" бекерге шығарады. Мәселен, "ет жеушілерге тән қиратушылық" жөнінде белгілі ғалым Э.Фромм мол деректерді талдау нәтижесінде бұл "идеограмманың" жалған екендігін дәлелдейді. Садизм адамға туа біткен қасиет емес, ол әлеуметтік ортаның жеке адамға қысым жасаған жағдайында пайда болады.

Егер көшпелілерге келсек, олар өз қандастарына емес, сонымен бірге бүкіл тіршілікке асқан құрметпен қарап, оны Жарқын Дүние деп атаған. Этнографиялық деректер Т.Гоббстың атақты "адам адамға қасқыр" немесе "табиғи жағдайда адамдар бір-бірімен соғыс жағдайында болады" дегенін бекерге шығарады.

Э.Фромм М.Саллиистің мына бір ойына сүйенеді: "Қатал табиғатқа икемдену жағдайында адамдық қауымдастық приматтарға тон бәсеке мен өзара күресті шектей алды. Жаулық орнына кооперация мен туысқандық қатынастар келді; ынтымақтастық сексуалдықтан, мораль бағындырудан жоғары болып шықты. Батыс ғұламасының ойымен Шоқанның мына бір пайымдауы үндес болып келеді: "Далалы ортаның тұрғыны - қазақ өзінің моральдық қасиеті, ақыл-ойы, қабілеті жөнінен отырықшы татар немесе түркі шаруаларына қарағанда әлдеқайда жоғары тұр. Осынау дала көшпелілердің ақынжанды болып келетіні, ой - қимылының жүйрік болып бітетіні мұңсыз - қамсыз көшпелі тіршіліктің арқасы болу керек немесе ұдайы ашық аспан астында, шет-шегі жоқ шүйгін дала құшағында ғұмыр кешкен соң табиғат шіркінді Тәңірі тұтқандықтан да болар? Татар атаулы халықтар арасында өзінің ақылдық қабілеті - дарыны жөнінен қазақтар бірінші орында болса керек".

Алғашқы қауымдық мәдениеттер (аңшылық - көшпелілік және екінші көшпелік -номадизм) пайда мен табыс табу принципіне емес, керісінше, "сый экономикасына" негізделген. Қонақжайлық осының бір көрінісі болып табылады. Табиғи ресурстар қауымның меншігі болып табылғандықтан эгоистік мүдде қалыптаса алмайды. Егер патриархалдық бастауларға сүйенетін отбасында индивидуализм үстем болса, Бахофен ашқан "Аналық құқықта" қауымшылдық пен жалпылық алдыңғы қатарға шығады. Алғашқы адамдық бірлестіктер элитарлық емес, қайта эгалитарлық негізде пайда болады. Туысқандық қауымда руластар арасындағы кикілжіңдер ақсақалдарының араласуымен шешіліп отырған. Қазіргі кең тараған айтыс бір замандарда адамдар немесе олардың топтары арасындағы қайшылықтарды шешуге бағытталған.

Тарихи және этнографиялық деректер туысқандық қауымды қазақ әлеуметтік мәдениетінің архетипі деп белгілеуге негіз бола алады. Әрине, тарихи үрдістерге қатысты генеалогиялық қауым потестарлық (ассоциативтік) топтармен ауыса бастады. Жеке адамдардың қауымнан бөліне бастауына малдың жеке меншікте болуы себебін тигізді. Мал, казіргі терминмен айтқанда, басты капитал болды. Потестарлық тайпа қаншама рөл атқарғанымен, қазақтың арғы тектеріндегі әлеуметтік құрылымдардың өзегін рулық қатынастар құрастырды және олар, әдетте, қырқыншы буынға дейін туысқандық байланыстарын білдірді.

Жалпы философиялық пайымдаулардан кейін қазақтың этникалық кеңістігінде қалыптасқан, тарихи сананың мәдени негіздері туралы арнаулы ғылыми қағидаларға назар аударайық. Отандық тарихи-этнографиялық және фольклортанушылық әдебиетте бұл мәселе Ш. Уәлиханов, Ә. Марғұлан, Е. Тұрсынов, Ә. Хасенов, X. Маданов, Н. Масанов, С. Ақатай, Н. Шаханова т.т. еңбектерінде ғылыми негізде қарастырылған.

Көшпелі ауылды минималдық қауым деп түсінуге болады және оның көлемі дисперсті (шашыраңқы көшпелі шаруашылық шектілігіне тәуелді) болды. Жайлауға көшкенде туысқандық қатынастары анық ауылдар қатар орналасады. Көшпелі ауылды үлкен отбасы деп қарастырудың жөні жоқ. Өйткені, ол шаруашылық мүдделерімен қалыптасады және кәсіби дағдылар әкеден балаға беріліп отырылады (жылқышының баласы да жылқышы). Көшпелі ауылдың рулық - туысқандық белгілеріне жататыны:

1. Генеалогиялық сегментарлық құрылымдар. Кейбір ақсақалдар 77 атасына дейін жатқа білген.

2. Арғы текпен, аруақпен біріктірілген, шежірелерде баяндалған қауымдық сана.

3. Ру мүшелерінің ортақ зираты, ұраны, таңбалары және иерархиялық туысқандық құрылымы (аға және іні рулар) бар.

Номадалық әлеуметтік мәдениет туралы бір мифке ондағы жеке адамның енжарлығы, пассивтілігі жөніндегі кесімдер жатады. Бірақ, шын мәнісінде, көшпелінің белсенділігі диқаннан кем емес. Мәселе қоршаған орта, көшпелілік пен шаруашылық мәдени типтің бағытына байланысты. Зерттеушілер көшпелі қауымдағы адамның белсенділігі экологиялық және қауымдық ынтымақтастық факторларымен айқындалып отырғанын атап өтеді. Индустриялық қоғам пайда болғанға дейін аридтік аймақта номадашылықты қоршаған орта мен оның ресурстарын ең оптималды, әрі экологиялық детер-минацияланған әлеуметтік-мәдени үлгі деп қарастыруға болады. Осының негізінде қазақ және басқа да этностардың көшпелілік өркениеті қалыптасқан. Ал осы өркениетте күш көрсетудің кейбір түрлері (мысалы, барымта) немесе қаруланған халықтың барлығынан оны "варварлық қоғам" деу сыңаржақтылыққа жатады.

Еуразиялық көшпелілердегі индивидуалдық бастаулар қалыптасуында малға деген жеке меншіктен басқа әлеуметтік-тарихи факторға енші беру дәстүрі жатады. Қазақтың және оның арғы тектерінде минореттік (кіші ұл - қара шаңырақтың иесі) құқық үстемдік еткені белгілі. Осы жөнінде грек тарихшысы Геродот та жазып кеткен. Геродоттың тарихи деректеріне қазақ философ, тарихшылары этнографиялық өзінше түсіндірме береді. Мысалы, С. Ақатай скиф жеріне түскен алтын заттарды патшаның тек кіші ұлы мұралана алды және осыдан минорат дәстүрі қалыптасты дейді. Ж. Артықбаев көктен түскен алтын заттардың рәміздемесіне назар аударды: "Көктен түскен алтын заттардың сақ этникалық құрылымына қандай қатысы барлығын анықтау қиын. Негізінен олар қоғамдық күрделі әлеуметтік құрылымдардың айғағы болса керек. Алтын заттар қоғамның әлеуметтік бағыттарын нұсқауы мүмкін, немесе белгілі бір идеалдық үлгіні тиянақтауға негізделген, сол себепті аңызға енген элементтер. Мәселен - мойынтұрық пен соқа - егіншілікті, айбалта - жауынгерлерді...

Бұл рәміздер қазақ арасындағы ішінара бөліну тәртібін түсіндіретін - қамшы, қауға, найза дәйектеріне ұқсас".

А.Тойнби: "Көшпелілердің тартқан сазайы, шынтуайттап келгенде, эскимостардан ешбір кем емес. Олар бағындаруға тура келген табиғи жағдай өздерін даланың қожасы емес, құлы қылды. Эскимостар сияқты көшпелілер де табиғи жағдайдың, жылдың төрт мезгілінің тұтқыны болды. Қырмен байланысты жолға қоямын деп жүріп, олар өзге әлемнен қол үзіп қалды. Олар ауық-ауық өз жерін тастап, көрші отырықшы өркениет иелеріне басып кіріп, көршілерінің қалыпты тірлік ағысын талай мәрте тоқтатып тастап отырды. Шынтуайттап келгенде, бұл көшпелі ырықсыз бағынатын сыртқы күштердің әсерімен де болатын. Ондай күш екі түрлі: біріншіден, қырдың ауа-райы өзгеріп, көшпелі одан не қоныс, не өріс таппай тықыршып, екіншіден, жергілікті отырықшы қоғаммен арада көзге түспес кеңістік пайда болып бірін-бірі жақындатпауы олардың зығырданын қайнатып, төтен қимылға ұрындыратын. Осыдан келіп қырғын қырқыс өзі-ақ туатын. Сондықтан көшпелілер тарихи оқиғаларға осылай айбарлы тартылғандықтан, оларды тарихы бар қауым деуге болмайды", - деп жазған. Өркениеттің өзін таза мәдениет деп қана танитын да осы Тойнби. Осылай көшпелілер, жабайылар есебінде "тарихы жоқ" халық қатарына біржолата жатқызылды. "Тарихы жоқ халықтар" деушілер оларды тұрпайы қоғам, тағы қоғам, қайдағы бір томаға тұйық ортада қозғалысы жоқ, дамуы жоқ дәрежесінде санайды. Ескі және жаңа әлем мемлекеттері ұлан-ғайыр өзгерістерді бастан кешіп жатты, ал дала, ондағы көшпелі халықтардың өмір салты мейілінше баяу өзгерді делінеді.

Өркениет тарихын зерттеушілерінің бір тобы Еуразия даласындағы көшпелілерді тарихи даму үрдісінен бөліп алып қарауға болмайтынын көрсетеді. Өйткені, ол көшпелілер, біріншіден, басқа көршілес қауымдармен арақатынаста болды, ал ол қауымдар болса отырықшы - егіншілер, қала мәдениеті дамыған өлкелерде тұрды. Екіншіден, көшпелілердің өз ішінде жартылай көшпелі, жартылай отырықшы малшылар болды. Үшіншіден, көшпеліліктен отырықшылыққа көшу, қалалық мәдениетпен ұштасу, түйісу тенденциясы тарихта орын алды. Таза көшпелілік Еуразияның сайын даласында болған емес, қала мен дала одағы, отырықшылық пен көшпелілік өзара ұштасып, бір-біріне кірігіп, байланысып

1. Генеалогиялық сегментарлық құрылымдар. Кейбір ақсақалдар 77 атасына дейін жатқа білген.

2. Арғы текпен, аруақпен біріктірілген, шежірелерде баяндалған қауымдық сана.

3. Ру мүшелерінің ортақ зираты, ұраны, таңбалары және иерархиялық туысқандық құрылымы (аға және іні рулар) бар.

Номадалық әлеуметтік мәдениет туралы бір мифке ондағы жеке адамның енжарлығы, пассивтілігі жөніндегі кесімдер жатады. Бірақ, шын мәнісінде, көшпелінің белсенділігі диқаннан кем емес. Мәселе қоршаған орта, көшпелілік пен шаруашылық мәдени типтің бағытына байланысты. Зерттеушілер көшпелі қауымдағы адамның белсенділігі экологиялық және қауымдық ынтымақтастық факторларымен айқындалып отырғанын атап өтеді. Индустриялық қоғам пайда болғанға дейін аридтік аймақта номадашылықты қоршаған орта мен оның ресурстарын ең оптималды, әрі экологиялық детерминацияланған әлеуметтік-мәдени үлгі деп қарастыруға болады. Осының негізінде қазақ және басқа да этностардың көшпелілік өркениеті қалыптасқан. Ал осы өркениетте күш көрсетудің кейбір түрлері (мысалы, барымта) немесе қаруланған халықтың барлығынан оны "варварлық қоғам" деу сыңаржақтылыққа жатады.

Еуразиялық көшпелілердегі индивидуалдық бастаулар қалыптасуында малға деген жеке меншіктен басқа әлеуметтік-тарихи факторға енші беру дәстүрі жатады. Қазақтың және оның арғы тектерінде минореттік (кіші ұл - қара шаңырақтың иесі) құқық үстемдік еткені белгілі. Осы жөнінде грек тарихшысы Геродот та жазып кеткен. Геродоттың тарихи деректеріне қазақ философ, тарихшылары этнографиялық өзінше түсіндірме береді. Мысалы, С. Ақатай скиф жеріне түскен алтын заттарды патшаның тек кіші ұлы мұралана алды және осыдан минорат дәстүрі қалыптасты дейді . Ж. Артықбаев көктен түскен алтын заттардың рәміздемесіне назар аударды: "Көктен түскен алтын заттардың сақ этникалық құрылымына қандай қатысы барлығын анықтау қиын. Негізінен олар қоғамдық күрделі әлеуметтік құрылымдардың айғағы болса керек. Алтын заттар қоғамның әлеуметтік бағыттарын нұсқауы мүмкін, немесе белгілі бір идеалдық үлгіні тиянақтауға негізделген, сол себепті аңызға енген элементтер. Мәселен - мойынтұрық пен соқа - егіншілікті, айбалта - жауынгерлерді...

Бұл рәміздер қазақ арасындағы ішінара бөліну тәртібін түсіндіретін - қамшы, қауға, найза дәйектеріне ұқсас".

А.Тойнби: "Көшпелілердің тартқан сазайы, шынтуайттап келгенде, эскимостардан ешбір кем емес. Олар бағындаруға тура келген табиғи жағдай өздерін даланың қожасы емес, құлы қылды. Эскимостар сияқты көшпелілер де табиғи жағдайдың, жылдың төрт мезгілінің тұтқыны болды. Қырмен байланысты жолға қоямын деп жүріп, олар өзге әлемнен қол үзіп қалды. Олар ауық-ауық өз жерін тастап, көрші отырықшы өркениет иелеріне басып кіріп, көршілерінің қалыпты тірлік ағысын талай мәрте тоқтатып тастап отырды. Шынтуайттап келгенде, бұл көшпелі ырықсыз бағынатын сыртқы күштердің әсерімен де болатын. Ондай күш екі түрлі: біріншіден, қырдың ауа-райы өзгеріп, көшпелі одан не қоныс, не өріс таппай тықыршып, екіншіден, жергілікті отырықшы қоғаммен арада көзге түспес кеңістік пайда болып бірін-бірі жақындатпауы олардың зығырданын қайнатып, төтен қимылға ұрындыратын. Осыдан келіп қырғын қырқыс өзі-ақ туатын. Сондықтан көшпелілер тарихи оқиғаларға осылай айбарлы тартылғандықтаң, оларды тарихы бар қауым деуге болмайды" , - деп жазған. Өркениеттің өзін таза мәдениет деп қана танитын да осы Тойнби. Осылай көшпелілер, жабайылар есебінде "тарихы жоқ" халық қатарына біржолата жатқызылды. "Тарихы жоқ халықтар" деушілер оларды тұрпайы коғам, тағы қоғам, қайдағы бір томаға тұйық ортада қозғалысы жоқ, дамуы жоқ дәрежесінде санайды. Ескі және жаңа әлем мемлекеттері ұлан-ғайыр өзгерістерді бастан кешіп жатты, ал дала, ондағы көшпелі халықтардың өмір салты мейілінше баяу өзгерді делінеді.

Өркениет тарихын зерттеушілерінің бір тобы Еуразия даласындағы көшпелілерді тарихи даму үрдісінен бөліп алып қарауға болмайтынын көрсетеді. Өйткені, ол көшпелілер, біріншіден, басқа көршілес қауымдармен арақатынаста болды, ал ол қауымдар болса отырықшы - егіншілер, қала мәдениеті дамыған өлкелерде тұрды. Екіншіден, көшпелілердің өз ішінде жартылай көшпелі, жартылай отырықшы малшылар болды. Үшіншіден, көшпеліліктен отырықшылыққа көшу, қалалық мәдениетпен ұштасу, түйісу тенденциясы тарихта орын алды. Таза көшпелілік Еуразияның сайын даласында болған емес, қала мен дала одағы, отырықшылық пен көшпелілік өзара ұштасып, бір-біріне кірігіп, байланысып жатты. Сондықтан да Еуразия сахарасында таза көшпелілер өркениеті емес, дала мен қала мәдениеті ұштасқан Дала өркениеті дамыды. Тарихшылар әулетінің бір тобының көшпелілерді динамикада қарап, олардың көшуден отырықшылыққа ауысуын, даладан қалаға орнығуын, тайпалық одақтардан мемлекетке өтуін қарастыруы тарихи әділдік. Тарихи үрдістер территорияға, хронологияға, этносқа байланысты емес, мал шаруашылығы мен егіншіліктің негізі салынуына, әлеуметтік бөлінушілік тууына, қол өнері мен сауданың дамуына, этностық бірліктің қалыптасуына, күшті әкімшілік жүйе өрістеуіне, біртұтас идеология, діннің күшіне енуіне, эпос пен жазудың болуына байланысты.

Қорытып айтқанда, тарихқа белгілі бес таптық формациялық көзқараспен ғана қарап қоймай, оған өркениеттік көзқараспен қарайтын кез келді. Осы тұста өркениетке қандай анықтама берген орынды - деген сауал туады. "Эволюция восточных обществ: синтез традиционного и современного" деген еңбектің авторлары оған былай деп жауап берді: "Өркениет дегеніміз, белгілі бір этнодемографиялық аймақта қалыптасқан материалдық және рухани мәдениеттің бірлігі".

Көшпелі қазақ мәдениетінің алғашқы кезеңдерін қалыптасу, кемелдену сатыларына бөлуде Ә.Х.Маргұлан, К.А.Ақышев, Ә. Хасенов, М. Орынбеков ж.т.б. еңбектерінің мәні зор. Бұл мәдениет Қарасу (б.з.б. IX-VIII ғасырлар), Беғазы - Дәндібай (б.з.б. X-VIII ғасырлар) мәдениеттерінен бастау алады. Қазақстан тарихындағы Қарасу, Таштық, Пазырық, Бегазы-Дәндібай мәдениетін жасаған тайпаларды дәл білмесек те, аса сирек кездесетін жазба деректерге сүйеніп, олар туралы шамалап айтуға да болатын сияқты. Ол тайпалардың Иран тас жазуларындағы сақ - массагеттер, тарих атасы Геродотқа (б.з.б. 455-445 ж.ж.) Тарғытайдан бері 1000 жыл тарихымыз бар деп мәлімдеген, Мидия, Ассирия, Лидия елдері ишкуз, не үшгүз атаған, ал өздері сколотпыз дейтін скиф тайпалары екендігіне күмән жоқ. Бұлай дейтініміз, өздерін Тарғытайдан тарататын скифтер Қырым түбегіне (сол кезде скифше атауы Қарғалық) Азия құрлығынан келген. Тарих атасы скиф елінде болған кезде скифтер өз ішінен Липақсай, Қолақсай, Арпақсай деген үш руға және қатар тырысби, паралат, аухат, т.б. тарамдарға ажыраған.

Қарасу, Беғазы-Дәндібай мәдениетін жасаған көшпелі ұлыстар Қытай тарихында ғұндар деген жалпы атпен мәлім. Ғұндардың аса айбынды әміршісі Баудұнның Модэ (әкесі Тұман) шаньюйге дейін олардың арғы аталары Шоңбиден бері 1000 жыл болған. Баудун шаньюй біз.з.б. 209 жылдар шамасында әкесін өлтіріп, тағын иеленді. Баудұнның аса зор аймақтағы көшпелі мемлекетінің шаңырағын көтеріскен Сюйбу (Сүбік), Хуньюй (Құнғыр), Кюеше (Қыпшақ) Динлин (Телес), Гэгумь (Қырғыз), Цайлы (Қайлы) тайпаларын дәл сол кезде ғана пайда болды деу қисынға келмес еді. Бұлар да өзінің тегін кемінде мың жыл ілгеріден бастайтын өте көне ру - ұлыстар екені шүбәсіз.

Н. Бичурин еңбектерінде Геродот, Аристей, Страбон, Ктесий, Ксенофонттар - массагет, парсылар - тиграхауда деп атайтын, б.з.б. VII-III ғасырларда 200 мыңға дейін атты әскер шығара алатын, Жетісу, Сарыарқа, Алтай өңіріндегі Беғазы-Дәндібай, Таштық мәдениеттерін жасаған, алтын, мыс, қалайы металл мен малахит, лазуриттердің сырын жетік білген, көшпелі қауым болғанында күмән жоқ.

Қола ғасыры сонымен бірге түбірі бір, төркіні бір тілдердің дербес жетілуіне жол ашты. Көшпелі аса зор ордалар орналасуы бойынша, кейде соғыс қақтығысы жағдайында, экономикалық, мәдени тоғысып араласудан шет қала алмады. Мұндай тарихи жанасып, соқтығысулар олардың тілін, әдет-ғұрпын, тұрмысын біркелкілікке қарай ойыстырып отырды. Тарих атасы сақтарды Скиф деген жалпы атпен атайды да, олардың орналасуын Ариапейф (Арияби) патшаның шежіреге жүйрік көсемі Тиминнің айтуы бойынша: Танаис (Дон) өзенінің шығысқа қарай будин (будан), фиссагет (бессақаты), сармат (сарман): түстікте егінші скифтер, амазонкілер, каллипид, ольвийлер; терістікте андрофаг (анды-арпақ), борисфен; батысында: агафристер (агаберіс) тұрғындары деп көрсетеді. Геродот ол кезде Скиф тайпасының арғы тегі хақындағы аңызға да мән берген.

Рим ғұламасы Үлкен Плинийдің жазуынша, "дайлар - скифтердің бір тармағы. Скифке: сақ, массагет, дай, астақ (естек) қам, қамақ (қимақ), т.б. енген. Бұлар Кавказды "Қаз тауы деп атаған". Ағылшын тарихшысы В.В.Тарнның пікірінше, массагет одағына - дербик, аппасиақ, аттаси, хорасми, аугаси (ауғал), 5 тайпа енген. Кейбір деректерге қарағанда, Жетісу, Ташкент көгалы, Сыр бойын түгел жайлап жатқан массагет конфедерациясы аскатағ, аби, исседон, карат, комар ру - ұлыстарын да қамтыған. Бұл тайпалардың ішінде парсылар мен гректерге, тіпті қытайларға да дай тайпасы әйгілі болған. Бұлардың мекенін қытайлар "дахья", парсылар "дейстан" десе, гректер оны Каспийдің шығысына орналастырады. Страбон дайларды Арал теңізі мен Сырдарияның қырлығында, Каспий мен Амудария аралығында көшіп жүреді дейді. Дай тайпасы апарн (Абралы), ксанти (Құсан), писсур (Бессұр) руларына бөлінген. Помпени Мела өзінің б.з.б. 44 жылы жазып біткен "Жердің сипаты" деген кітабында: "Скифтер басына шошақ киіз қалпақ киеді. Садақ, қысқа семсер, айбалта ұстайды. Каспий шығанағында қастар (қаз), бұлардың сыртында амазонкалар тұрады. Скифтерден өрге қарай дай (даг), Каспий шығанағынан өрде көмарлар, (корат), массагет (массағата), ийрктер тұрады. Массагетпен көрші қалың орманға жақын түріктер қоныстанған. Түріктер тіршілік көзін аңшылықтан келтіреді" деп сипаттап жазды. Помпени Мела келтірген Сақ ру - ұлыстарының орналасуында түрік пен қаздар түңғыш рет азиялық скиф тайпасы қатарында еске алынады. Бұдан аталмыш тайпалардың пайда болу, өсу - өну тарихының тіпті арғы замандарға да кетіп жатқан көрінеді. Мұның парсы деректерінде кездейсоқ қоссақ этнонимі де қытай жылнамаларындағы Хэс (Хаз) аймағына қатысы болуы мүмкін.

Бұл дәуірдегі металдың әрі еңбек құралы, әрі соғыс қаруы ретіндегі маңызын Ф.Энгельс: "...Металдардың ішіндегі ең маңыздысы мыс пен қалайы, сондай-ақ бұлардан қорытылатын қола болды; қола іске жарамды құрал мен қару берді", - деп жете бағалап жазды. Бұл кезде рудың ішінде ерлер басқарған, шаруашылықты өз бетімен жүргізген патриархалды үлкен отбасылар шыға бастайды. Көп әйел алу да осы кезде пайда болды. Даладағы қорған - обалардан күйеулерімен бірге тірідей жерленген әйел сүйектерінің шығуы қоғамда көп әйел алу ғұрпының болғанын айғақтайды.

Көшпелі тарихты философиялық зерделеуде деректер мен ғылыми теориялық болжамдардың арасалмағын байыпты қарастырған жөн. Тарихи деректерді біздің еркімізбен шығаруға немесе жасауға болмайды, оның үстіне, олар біздің бұрыннан бар көзқарасымызға сәйкес жиналған. Тіпті, тарихи "дерекнама" (көздер) деп аталатындар, тек қайта шығаруға татитындай қызықты деректерді ғана шығара алады. Сондықтан, сол дерекнамаларда кейбір алдын ала құрастырылған теорияға сәйкес келетін деректер ғана болады, егерде біз ешқандай да қосымша деректер таппасақ, онда белгілі бір тарихи теорияны тексеру мүмкін болмайды. Сол себепті де, сондай тексерілмейтін тарихи теорияны, ғылыми теорияға әділетсіз кінә таққандай мағынадағы циклдігі үшін әділетті кінәлауға болады. Ондай тарихи теорияны ғылыми теориядан ерекшелеп - "жалпылай түсіндірмелеулер" деп атауға болады.

Белгілі бір көзқарасты білдіретіндіктен де, түсіндірмелеулердің маңызы өте зор. Бірақ біз, тарихи зерттеулерде қандай да бір көзқарас міндетті түрде қатысатынын, сондықтан тарихта, тексеруге мүмкін болатын, соның салдарынан, ғылыми сипат алатын, теорияны құру өте қиын екенін анықтадық. Шындығында, тіпті, барлық тарихи мәліметтермен келісілетіні анықталса да, кез келген жалпы түсіндірмелеуді дәлелдеу мүмкін деп есептеуге болмайды. Біз оның айналымдылығын, сондай-ақ сол тарихи мәліметтермен келісетін, барлық уақытта да бірқатар басқа да түсіндірмелеулер табылатынын ұмытпауымыз керек. Физикадағыдай, шешуші эксперимент рөлін атқаруға қабілетті, жаңа тарихи деректерді тарихта алудың мүмкіндігі аз. Тарихшылар, әдетте, деректерге, дәл өздерінікіндей, өте жақсы сәйкес келетін, ешқандай да басқа түсіндірмелеуді көре алмайды. Бірақ, тіпті көп жағдайда сенімді және өте көп деректерінің қоры бар физика саласында да, барлық уақытта жаңа шешуші эксперименттер қажет, өйткені барлық бұрынғы эксперименттер - екі бәсекелес және бір-бірімен сәйкес келмейтін теорияның әрқайсысымен сәйкес келе береді Сондықтан, біз, белгілі бір көптеген тарихи деректердің жиынтығы тек жалғыз әдіспен ғана түсіндірмеленуі мүмкін деген аңғалдық сенімнен бас тартуымыз керек.

Тақырыбымызға қайтып келсек, көшпелі тайпалар өмірінде жылқының көптеп өсірілуі соғыста үстем жағдайды қамтамасыз еткен шарттардың бірі болса да, екінші жағынан қоладан жасалған сайлы қару-жарақтың да зор маңызы болғанын атап өткен жөн. Бұл кезде даланың көшпелі тайпалар тотықтанған және табиғи қоспа түріндегі мыс, қола рудаларын Жезқазған, Қарқаралы, Иментау, Қалба, Нарын, Атасу, Сайқапшағай, Мыңшұқыр қатарлы жерлерден өндіріп тұрған. Көшпелі тайпалар қоладан соғыс қару -жарақтарын ғана жасап қоймай, соғу, қақтау, ойып өрнектеу, егеу арқылы алтынмен апталған қола білезік, ілгек, тоға, ат тұрманы, сырға, түйреуіш, т.б. әшекей бұйымдарын да келістіре жасауды білген.

Хань әулеті жылнамаларында Қазақстан жеріндегі әуелгі темір дәуір мәдениеті қалдырған тайпалар қатарында үйсін, қаңлы, ғұндарды жазады. Мұнда қытайлар өзге көшпелілерден де өздеріне үнемі шабуылдап тұрған мазасыз да, жаугер көршісі ғұндарды жете білген. Ғұндар біз.з.б. 209-126 жылдар шамасында барынша дәуірлейді. Бұл орда Орта Азиядағы ең қуатты тайпа юезжилерді (йүздерді) б.з.б. 176 жылы Баудүн шаньюдің жеңгенінен кейін өте - мөте күшейеді. Баудүнның ұлы Лаошань (Лашық) 174 жылы юезжилерді өкшелей қуып олардың көсемі Қидалыны өлтіреді де, оның бас сүйегінен шарап ішетін тостаған жасатады. Юезжилер ғұн ордасының соққысынан Тянь-Шань, Алатау, Жетісуға ірге аударады. Кейін үйсіндердің тегеуірінді шабуылынан ығысып, Памирдегі аспалы көпірден өтіп Бактрияға қоныс тебеді. Мұнда өздерінің көп тайпасының есімімен Тохарстан аталады. Дегенмен ұлыстарын іштей арыс деп атап жүрген. Армян деректерінде бұл ел Кушан патшалығы делінеді. Жапон оқымыстысы И.Кувабарнның есебі бойынша, юезжилердің Хюми, Шуанми, Гүйшуань, Хисе және Думи деген бес ұлысын біледі. Юезжилер Чжан-цьяннің мәліметі бойынша 100-200 мың атты әскер шығара алған.

Ал Византия авторлары Еуропа ғұндарының әміршісі Аттиланың Хайлындур (Хайландыр) руынан шыққаны жөнінде хабарлайды. Ежелгі Қытай мен Византия деректерін салыстырғанда ғұн патшалары Силанди, Хайландыр деп әр түрлі жазылған бір рудан шыққанына көз жеткізу мүмкін емес. Ғұндар атамекенінен 93 жылы қозғала бастайды да, Жетісуда Юебань ордасын құрады. Дионисий Перигет олардың скифтермен бірге 160 жыл Арал теңізі маңын қоныстанғанын растайды. Аммиан Марцеллин: көсе, мал терісін киетін, көшіп жүретін, ат үстіндегі ғұндардың 370 жылы аландарды бағындырып, 371 жылы гот королы Германарих иелігіне шабуыл жасағанын хабарлайды.

Рим императорының Аттила ордасындағы елшісі Ромулдың жазуына қарағанда ғұндар 406 жылы Галлияға ұмтылған. 434 жылы Константинопольді қоршаған. Бұл кездегі ғұн көсемі Ругил болған, ол өлген соң баласы Аттиланың тегеуірінді шабуылынан үрейі ұшқан император Федосий II Қара теңіз жағалауындағы ағашерілерге сөз салып Аттиладан қорғап қалуды өтінеді. Император осындай дипломатия арқылы ғұндардың күшті де көп руы ағашерлерді бөліп кеткісі келеді. Бірақ, Аттила өзі өлгенінше гермаи тайпаларын да басқа елдерді де уысынан шығармайды. Аттила өлген соң (454 жылы) ұлдары - Эллақ, Денгиз, Ернақтар герман тайпаларының және Шығыс Рим империясының тегеуірінді қарсылығынан Қара теңіз жағалауларына шегініп кетеді. Осындай бір шайқаста 469 жылы империя қолбасшысы Анагаст Денгизді өлтіріп, басын Константинопольге апарады.

Ғұндар туралы деректерге қарағанда, олардың дүние жүзіндегі құл иеленуші тәртіпке тегеуірінді соққы бергенін мойындамасқа болмайды. Айталық, ғұнның 24 тайпасын біріктірген Баудүн шаьюй (Шоңұлы) б.з.б. 200 жылы Қытай императоры Гао-диді Байдың тауы аңғарында "Бейбітшілік және туысқандық" шартына қол қоюға мәжбүр етті. Мұнда империяның 320 мың әскерін Баудұнның боз (батыста), сүр (шығыста), қара (терістікте), құла (түстікте) атты 400 мың қосыны қоршап тұрды. Империя Баудұнға жібек, мақта-мата, шарап, күріш салығын төлейтін болды. Бұдан 650 жылдан соң, 452 жылы Аттиланың ғұндары Италияның терістігін ойрандап, Падуя, Милан т.б. қалаларды жаулады. Сөйтіп, 447 жылы Шығыс Рим, 452 жылы Батыс Рим империялары ғұндарға салық төлеп тұратын болды. Ғұндар бұл империялар сияқты өркениет биігіне көтірілмесе де құлдық қоғамның іргесін шайқалтты. Еуропа халықтарының бұғаудан құтылуына жол ашты. Бұл ғұн тайпаларының прогреске қосқан үлесі деуге болады.

Атамекенінде - Азия далалығында қалған темір қару-жарақты ғұн тайпалары да бүкіл Орта Азияның көне өркениетін дамытуға үлес қосты. Кейінгі қырғыз, ұйғыр, монғол, татар, т.б. халықтардың этникалық құрамын толықтырды, сол халықтардың қалыптасуына ықпал жасады. Бұл жерде прогресс ұғымын тек еуропаорталықтық тұрғыдан алмау керек. Деректер мен теориялық тұжырымдарға ерекше көңіл аудару "прогресс" сияқты идеяға қатысты зерттеуші позициясын да анықтап береді. К. Поппер жазғандай, егер біз, қоспа түріндегі мыс, қола рудаларын Жезқазған, Қарқаралы, Иментау, Қалба, Нарын, Атасу, Сайқапшағай, Мыңшұқыр қатарлы жерлерден өндіріп тұрған. Көшпелі тайпалар қоладан соғыс қару - жарақтарын ғана жасап қоймай, соғу, қақтау, ойып өрнектеу, егеу арқылы алтынмен апталған қола білезік, ілгек, тоға, ат тұрманы, сырға, түйреуіш, т.б. әшекей бұйымдарын да келістіре жасауды білген.

Хань әулеті жылнамаларында Қазақстан жеріндегі әуелгі темір дәуір мәдениеті қалдырған тайпалар қатарында үйсін, қаңлы, ғұндарды жазады. Мұнда қытайлар өзге көшпелілерден де өздеріне үнемі шабуылдап тұрған мазасыз да, жаугер көршісі ғұндарды жете білген. Ғұндар біз.з.б. 209-126 жылдар шамасында барынша дәуірлейді. Бұл орда Орта Азиядағы ең қуатты тайпа юезжилерді (йүздерді) б.з.б. 176 жылы Баудұн шаньюдің жеңгенінен кейін өте - мөте күшейеді. Баудұнның ұлы Лаошань (Лашық) 174 жылы юезжилерді өкшелей қуып олардың көсемі Қидалыны өлтіреді де, оның бас сүйегінен шарап ішетін тостаған жасатады. Юезжилер ғұн ордасының соққысынан Тянь-Шань, Алатау, Жетісуға ірге аударады. Кейін үйсіндердің тегеуірінді шабуылынан ығысып, Памирдегі аспалы көпірден өтіп Бактрияға қоныс тебеді. Мұнда өздерінің көп тайпасының есімімен Тохарстан аталады. Дегенмен ұлыстарын іштей арыс деп атап жүрген. Армян деректерінде бұл ел Кушан патшалығы делінеді. Жапон оқымыстысы И.Кувабарнның есебі бойынша, юезжилердің Хюми, Шуанми, Гүйшуань, Хисе және Думи деген бес ұлысын біледі. Юезжилер Чжан-цьяннің мәліметі бойынша 100-200 мың атты әскер шығара алған .

Ал Византия авторлары Еуропа ғұндарының әміршісі Аттиланың Хайлындур (Хайландыр) руынан шыққаны жөнінде хабарлайды. Ежелгі Қытай мен Византия деректерін салыстырғанда ғұн патшалары Силанди, Хайландыр деп әр түрлі жазылған бір рудан шыққанына көз жеткізу мүмкін емес. Ғұндар атамекенінен 93 жылы қозғала бастайды да, Жетісуда Юебань ордасын құрады. Дионисий Перигет олардың скифтермен бірге 160 жыл Арал теңізі маңын қоныстанғанын растайды. Аммиан Марцеллин: көсе, мал терісін киетін, көшіп жүретін, ат үстіндегі ғұндардың 370 жылы аландарды бағындырып, 371 жылы гот королы Германарих иелігіне шабуыл жасағанын хабарлайды.

Рим императорының Аттила ордасындағы елшісі Ромулдың жазуына қарағанда ғұндар 406 жылы Галлияға ұмтылған. 434 жылы Константинопольді қоршаған. Бұл кездегі ғұн көсемі Ругил болған, ол өлген соң баласы Аттиланың тегеуірінді шабуылынан үрейі ұшқан император Федосий II Қара теңіз жағалауындағы ағашерілерге сөз салып Аттиладан қорғап қалуды өтінеді. Император осындай дипломатия арқылы ғұндардың күшті де көп руы ағашерлерді бөліп кеткісі келеді. Бірақ, Аттила өзі өлгенінше герман тайпаларын да басқа елдерді де уысынан шығармайды. Аттила өлген соң (454 жылы) ұлдары - Эллақ, Денгиз, Ернақтар герман тайпаларының және Шығыс Рим империясының тегеуірінді қарсылығынан Қара теңіз жағалауларына шегініп кетеді. Осындай бір шайқаста 469 жылы империя қолбасшысы Анагаст Денгизді өлтіріп, басын Константинопольге апарады.

Ғұндар туралы деректерге қарағанда, олардың дүние жүзіндегі құл иеленуші тәртіпке тегеуірінді соққы бергенін мойындамасқа болмайды. Айталық, ғұнның 24 тайпасын біріктірген Баудұн шаьюй (Шоңұлы) б.з.б. 200 жылы Қытай императоры Гао-диді Байдың тауы аңғарында "Бейбітшілік және туысқандық" шартына қол қоюға мәжбүр етті. Мұнда империяның 320 мың әскерін Баудұнның боз (батыста), сүр (шығыста), қара (терістікте), құла (түстікте) атты 400 мың қосыны қоршап тұрды. Империя Баудұнға жібек, мақта-мата, шарап, күріш салығын төлейтін болды. Бұдан 650 жылдан соң, 452 жылы Аттиланың ғұндары Италияның терістігін ойрандап, Падуя, Милан т.б. қалаларды жаулады. Сөйтіп, 447 жылы Шығыс Рим, 452 жылы Батыс Рим империялары ғұндарға салық төлеп тұратын болды. Ғұндар бұл империялар сияқты өркениет биігіне көтірілмесе де құлдық қоғамның іргесін шайқалтты. Еуропа халықтарының бұғаудан құтылуына жол ашты. Бұл ғұн тайпаларының прогреске қосқан үлесі деуге болады.

Атамекенінде - Азия далалығында қалған темір қару-жарақты ғұн тайпалары да бүкіл Орта Азияның көне өркениетін дамытуға үлес қосты. Кейінгі қырғыз, ұйғыр, монғол, татар, т.б. халықтардың этникалық құрамын толықтырды, сол халықтардың қалыптасуына ықпал жасады. Бұл жерде прогресс ұғымын тек еуропаорталықтық тұрғыдан алмау керек. Деректер мен теориялық тұжырымдарға ерекше көңіл аудару "прогресс" сияқты идеяға катысты зерттеуші позициясын да анықтап береді. К. Поппер жазғандай, егер біз, тарих өркендеп бара жатыр немесе біз өркендеуге мәжбүрміз деп ойласақ, тарихқа мағынаны біз бермейміз, оның ашуға болатын мағынасы бар дегенге сенгендер жіберген қателерді біз де жібереміз. Өйткені, өркендеу дегеніміз адами жаратылысқа тән болған қандай да бір мақсатқа қарай ұмтылу деген сөз. "Тарих" үшін, ол мүмкін емес. Жеке дара адамдар ғана өркендей алады, алдымен бостандық, сонымен бірге, алға өркендеу де тәуелді болатын демократиялық институттарды қорғай және күшейте отырып, оны біз ғана істей аламыз. Егер алға басу бізге, біздің қырағылымызға, біздің талпынысымызға, біздің мақсатымызға және сондай мақсаттарды реалистік таңдауға қатысты біздің тұғырнамамыздың айқындылығына байланыстылығын терең сезіне алсақ, біз мұнда үлкен табыстарға жетеміз.

Басқалардың үлгісін қабылдағанша, біз өзіміздің тағдырымызды өзіміз жасаушылар болуымыз керек. Біз бәрін де мүмкіндігінше жақсы істеуге және өз қатемізді табуға үйренуіміз керек. Саяси билік тарихы бізге төрелік айтады дейтін идеяны ысырып тастап және тарихтың бізді ақтап, ақтамайтыны туралы алаңдаушылықтан құтылып, біз, мүмкін, билікке бақылау орнатуда табысқа жетерміз. Тек осылай ғана, біз, өз тарапымыздан тарихты ақтай аламыз. Бұны ерекше негіздеу қажет те болмас.

Әрине, адамның материалдық болмысынан туатын әлеуметтік - мәдени факторлар тарихи дербестіліктің қалыптасуына үлкен әсер еткенін бекерге шығара алмаймыз. Шынында да еңбектің бөлінісі, меншіктік қатынастардың дамуы, әлеуметтік байланыстардың күрделенуі өзіне-өзі жауапты дербес адамды тарих сахнасына шығара алады. Алайда қоғамдағы бірінші әлеуметтік бөлініс - жыныстық бөлініс екендігін естен шығармау қажет. Гендерлік қатынастардың дамуы тұлғалық мәдениеттің қалыптасуында әлеуметтік-экономикалық факторлардан кем рөл атқарған жоқ. Сол себепті қазақтың және оның арғы тектерінің тарихын сипаттағанда тек "патриномиялық ру" төңірегінде айнала беру жеткіліксіз. Қазақ мәдениеті тарихын зерттеушілер еуразиялық далада матриархат ұзақ ғасырлар бойы қоғамдасудың басты түрі болды дейді. Археологиялық деректер балалардың аналарының қасында жерленгенін дәлелдеуде.

Орталық Азияны алғашқы зерттеушілер (мысалы, Иакинф) осы өңірдегі "Әйелдер патшалығы" туралы деректер келтіреді: "Онда лақабы Суби, аты Могйе әйелдің елді 20 жыл билегені айтылады.

Әйелдер патшалығында 10 мың түтін болған. Еркектер бірыңғай аң аулаумен айналысқан. Могйе ханша тау шатқалындағы 9 қабатты ордада тұрған. Ол бес күн сайын бағынышты ханшалармен мемлекет ісі жөнінде кеңес өткізіп тұрған. Әйелдер мұнда өздерін жоғары санаған, әрі еркектерді қызғанбаған. Патшалықтың еркек, әйелі түгел бетін күніне бірнеше дүркін опалап, бояп жүргенді ұнатқан. Елдің негізгі байлығы - таза мыс, бояу, жұпар, түз болып есептелген. Патша әйел өлгенде оның терісі сыдырылып алынып, сүйегі мен етіне ұнтақтар себілген. Осыдан кейін темір табытқа салынып жерленген. Жан иесі - Асюла, "Орман тәңірі" болады деп сенген. Бұлардың құрметіне адам, не маймыл құрбандық шалынатын болған. Патшалық жерінде (Тянь-Шань тауының түстігі, Үндістан жағында) өсетін қырғауылға ұқсас құстың жемсауынан дән шықса өнім мол болады, құм, қыйыршық шықса, қуаңшылық болады деп жорыған".

Көшпелілердің тарихи санасы уақыт пен кеңістік категориялары арқылы аңғарылып, олар әлемнің төртбұрышты горизонталды үлгісін жасаған. Ол күннің айналымына байланысты, Күншығыс - Күнбатыс, Күнгей - Теріскейге бөлінді. Жыраулар поэзиясында жиі кездесетін "Сегіз қиыр шартарап" дейтін тіркес осы үлгі көрінісі. Мұның бәрі уақыт категориясын айқындау үшін негізделген көзқарас еді. Көшпелілер Күн айналымынан қалмай отырды. Күн қайда болса, олар да сол маңда көрінді. Біз будан олардың уақытты бір шеңберге қамап, қоймен қоса айдап отырғанын көреміз. Міне осы, шеңбер - Күн айналымының шеңбері - көшпелілерді тынымсыз ізденісте болған отырықшы елдерден мәңгіге бөліп тастады. Түркілер шеңбер ішінде қалды да, басқа халықтарды шеңбер сыртына шығарып тастады. Өйткені, олар өздерін Уақыттан жоғары санады. Отырықшылар өзіне Уақыт көрінісі ретінде қараса, көшпелілер өзін кеңістік қорғаушысымыз деп есептеді. Кеңістікті кеңінен кешкендей, Уақыттан да өте шыққысы келді. Бұл - Жер мен Көктің тепе-тендігі және күн айналымына негізделген Мәңгілік идеясының көрінісі еді. Әрине, бұл адамзат тарихының төменгі сатысында туған балаң ой кескіні. Бірақ, көшпелілер тарихына үңілетін болсақ, осы оймашықтың еш өзгеріссіз, басқа түрге ауыспай, XX ғасырдың басына дейін айна - қатесіз жетуі таңғалдырады. Демек, бұл кездейсоқ емес. Бұл біздің заманымызға дейін сол қалпында жеткен христиан, ислам, буддизм, зороастризм іспетті ерекше дүниетаным, жүйелі ой ағымы.

Әрине, мәдени қаһарманның ("культурный герой") теріс әлеуметтік қызметі мен деструкциялық әрекеттерін аңғарған абзал Алайда негізі ілкі тектен, мәдени қаһарманнан басталатын батыр бейнесі халықтың мифологиялық, генеалогиялық, тарихи жадында Құдай деңгейіне дейін көтеріле (Шоқан Уәлихановтың "өр қазақ ерлігі мен елдігі арқылы өлгеннен кейін аруаққа айнала алады" деген ойын еске алайық) алады. Мәдени қаһарман Прометей адамзатқа от сыйласа, Толағай тауды арқалап әкелді, Қабанбай, Наурызбай, Бөгенбайлар халқын геноцидтен аман алып қалды.

Тарихта көп бұрмаланған ұлы тұлғаның бірі - Еділ батыр (Аттила). Оны нағыз соғысқұмар, "құдайдың дырау қамшысы", "варвар - қиратушы" сияқты теңеулерде суреттеу көп кездеседі. Мәселе Аттиланың христиан болмай, басқа мәдениеттің өкілі екендігінде. Еділдің (Аттиланың) тарихтағы ерекше маңызы - адам табиғатына жат құл иеленуге қарсы болуы. Аттила туралы арнаулы еңбек жазған Самат Өтенияз былай дейді: "Біздің бұл жерде айтпағымыз - Аттила мақсаты Еуропаны басып алып, бағындырып, байлығына ие болу сияқты болған жоқ. Оған тек атадан қалған мұра - Ғұн империясын сақтау міндеті ғана жүктелді. Алайда Ғұн империясын сақтау үшін Рим мен герман тайпаларына қарсы тұру қажет болды. Ол кездегі жағдай өлім мен өмір тайталасы еді. Өмір сүру үшін Аттилаға Рим мен герман тайпаларынан күшті болу, Ғұн империясын күннен-күнге нығайту қажет болды. Қорыта айтқанда, Аттила басқа тарихи тұлғалар сияқты Орталық Азиядан барып Рим империясын құлатқан жоқ. Шын мәнінде, 410 жылы Рим қаласына Аларих кіріп талқандаған соң Рим империясы құлаған еді. Билеушілері германдық төрелер болғандықтан 476 жылға дейін тек бұрынғы империяның аты ғана бар еді. Римді әлсіретіп құлатқан да, оның байлығын Ғұндардан қызғанып оларға қарсы соғысқан да - герман корольдері".

Сонымен, еуропалық тарихи әдебиеттен көшпелі қоғамдағы елбасылардың мәдени болмысын іздегенде, сол әдебиет білдіретін өркениеттілік ерекшеліктерін ескерген жөн. Қысқаша осыны "еуропоцентризм" деп анықтауға болады. Қазақ халқының тарихи санасында Еділ үлгі боларлық елбасы бейнесінде сақталған. Аты - жөні әлі толық анықталмаған қазақ жырауы Еділ туралы былай толғанады:

Сонау бұрынғының көп елін,

Түгелдей тізе бүктірген.

Батыстағы көп жұртты

Бір шыбықпен айдаған.

Қалың түрік көп халқын,

Дүниеде үстем етем деп

Мынау сұм жалған дүниеден

Еділ батыр, бұл өткен...

Бабамыз батыр Еділ-ді,

Еділ кімнен жеңілді?

Көндірген екен ырқына

Сонау, төменгі жатқан көп елді.

Қарсыласқан талай батырлар

Ат артынан теңделді.

Кезекті күні келгенде,

Мынау бес күндік дүниеден

Ол да өтіп жөнелді...

2. ТҮРКІ КӨШПЕЛІЛЕРІ ТАРИХИ САНАСЫНЫҢ ҮРДІСТЕРІ

Біз, әрине, тарихи қаһармандар ретіндегі елбасылардың орны мен қызметін әсірлеуден аулақпыз. Бірорталыққа бағындырылған биліктің жеткіліксіздігі ру - тайпалық сепаратизмді өршелендіріп жіберуі мүмкін. Бұл жағдайда, Л. Гумилев айтқан, түрік тайпаларының тарихи қарғысы - рулар қақтығысы орын алды.

Көшпелілердің тарихи санасына діннің ықпалы зор болғандығы белгілі. Тарихтан көшпелілердің монотеизмге (бірқұдайылық) жетіңкіремей, далалық политеизмде қалғаны анық. Түркілердің Көкке де, Күнге де, Айға да, құтты мекендерге де тағзым еткені рас, бірақ олардың діни нанымының негізі өз орталарынан ұлы тұлға іріктеп, соған шексіз табынуында еді. Бұл фетишизм де, монотеизм де емес, политеизмнің бір жалғасы ғана.

Бұны адамзаттың балалық шағындағы балаң сана иесінің өзін басқа құбылыстардан айырып, өз-өзіне сүйсіне таңдауы деуге болады.

Ә. Марғұлан бұл наным туралы былай жазады. "Қытай жазбаларында ол кездегі ғұн, үйсін, қаңлылар өздерінің қоғам қорғайтын батыр, ерлерін көбінесе "Тәңірі", "Күн", деп айтатын болған. "Тәңірі" ескі үйсіндердің тілінде "мықты", "ер", "құдіретті" деген мағынада жұмсалып, кейін табынатын нәрсеге (көбінесе аспанға) айналады".

Күлтегін жазуында түркі қағаны "Тәңірідей, тәңіріден жаралған" деп суреттеледі. Бұл тек көшпелілер өмір салтында туындайтын наным еді. Себебі, түркілердің қолөнері сияқты, діни - нанымдары да тек өмір қажеттіліктерін атқаруға негізделген. Демек, түркілердің діни нанымдарының таза діни мағынасы аз және олар көшпелілердің ой өрісіне аса әсер етпеген. Өйткені, егер қола дәуірінен бастап түркі шаманы бақсы деп аталса, оның басты міндеті емшілік пен болашақты болжау болған. Ал көшпелілер өмірінің бар мағынасы елдік идеясының астамшылығында еді. Олар елдік үшін таңғажайып ерлікке барған. Қайда жүрсе де, өз елін ұмытпаған. Елдік пен Ерлік жолында келелі үлгі көрсеткен тұлғаларды "тәңірінен жаралған тәңірі" деп санаған. Оларға тірісінде Тәңірі деп табынса, өлгесін аруақ деп дәріптеген, өзіне демеу еткен, медеу тұтқан. Әрине, "аруақ" түркі сөзі емес, бірақ оның мағынасы алдымен көшпелілер ортасында қалыптасқан. Осы дәстүрдің жойқын көрінісін біз "Оғызнаме", монғолдың "Құпия шежіресі", Өтеміс қажының "Шыңғыснамесінен" көреміз. Мо-Дэ, Шыңғыс хан, Темір, Едіге - бұлардың бәрі табыну объектісі болған. Сондықтан олардың әрбір сөзі ғасырлар керуенінің шаңында қалып қоймай, бізге кітапта жазылғандай ап-айқын, анық түрінде жетіп отыр.

Осы тақырыпта диссертация қорғаған Е. Тұрсыновтың пайымдауынша, жыраулар біздің дәуірімізге дейін I мыңжылдықтың басы мен көне түркілер заманы арасында пайда болып, үстіміздегі мыңжылдықтың басында өзінің таза болмысын тапқан. Ертеректе олар жауырыншы мен сыншының міндетін атқарған, өлген ата - бабасына жыр арнап, оны бейіт басында орындап, аруақ ретінде дәріптеген. Бұл соғыс магиясының көрінісі еді. Өйткені олар аруақтан өз жорықтарында демеу күткен, сол үшін оның көңілін аулаған.

Ерекше тарихи есте қалғаны - жерді жаз жайлау мен қыс қыстауға бөлуі - ежелгі ғұн, үйсін, оғыз, қыпшақ тайпаларынан қалған дәстүр. Халықтың бас қосқан жиылысында, мереке, той үстінде бектердің оң қолмен сол қолға бөлініп, алқа-қотан отыру тәртібі, оларға қонақасы беру, мүше тарту әдеті, ардақты адам өлгенде аза түту, қара жамылу, ас беру, ақсүйектер алдында тізе бүгу, қадірлі адамның тұсынан желіп өтпеу, қарияға алыстан жаяулап келіп сәлем беру, шашу шашу,... барлығы қазақ халқы өмірінен кең орын алған оғыз, қыпшақ заманының дәстүрлері.

Сондай дәстүрлердің бірі - "шүлен тарату". Ежелгі заманда шүлен тарату мал семірген жаз айларында өткен. Шүлен барлықты, қол кеңдікті, жомарттықты көрсеткен. Шүлен таратудың әлеуметтік мәні терең болған. Мұнда ат шаптырып, ойын-сауық құрған. Тойға келген тайпа өкілдеріне құрмет көрсетіліп, мүше таратылатын. Мүше тайпа басшыларының әскери күшіне, беделіне қарай тартылды. Ең сыйлы мүшелер бас, жая, жамбас, асық жілік, ортан жілік, сүбе, жауырын, кәрі жілік, тоқпақ жілік т.б.

Әбілғазының, Рашид-ад-Диннің, Рабғұзидың баяндауынша, Оғыз хан Арқадағы жайлауында шүлен таратады. Жылқыдан айғыр, қойдан қошқар, сиырдан бұқа, түйеден бура сойғызып, ұлы мереке жасайды. Оғыз алтын шатырда отырады. Оң жақта алты ақ орда, сол жақта алты ақ орда тіктіреді. Оң жағына басында алтын тауығы бар қырық құлаш бағана, сол жағына күміс тауығы. Содан бері міне осы күнге дейін оны уздар дейтіндер иемденеді. Бұл тарихи оқиғалар 893 немесе 898 жыл шамасында болады. "X ғасырда Жанакент (Янгикент) жабғуына бағынған тайпалар Сейілхан (Түрікмен) және Жайылхан (Қыпшақ) болып бөлінген. Батысқа кеткендері әуелгі ғұз (оғыз) аталып, ұзамай түрікмен, селжүк атанады. Басында оғыз ұлысына түрікмен, қырдағы қыпшақ, Еділ бойындағы бұлғар пешенелері де қараған... Алалық әуелі осы пешенелер мен түрікмен (Қазан) тайпаларының арасында туды. 1043 жылы Абу-Хамид әл-Герати (1164 жылы өлген) Еділдің төменгі ағысына орналасқан Саксин қаласын Оғыздың қырық руы мекендеген дейді. Бұл оғыздардың XII ғасыр шегінде Еуропа далалығына жеткенінен дерек береді.

Қорқыт хикаясында әдемі айтылатын салтанатты кезең - Оғыз ханның дәуірі. Сыр бойын жайлаған оғыз-қыпшақ арасында екі күшті тайпа жасаған. Оның біреуін - үш оқ, біреуін бозоқ деп атаған. Академик В.А. Гордлевскийдің пайымдауынша, оғыз дәуірінде кең өріс алған халық дәстүрінің көбі бергі кезге дейін қазақ халқының рухани тіршілігінде жақсы сақталған.

Найман жұртының жеке бұтақ - тарамдары сонау көне бағзы замандардан оғыз, қаңлы елімен көрші отырған, оғыздар сияқты бұқа мен өгізді, арыстан мен бураны онғұн тұтқан. Арыстан тұқымдас аңдарға құрмет білдіру, оларды қастерлеп, қадірлеу наным-сенімі найман тайпасының атынан сақталған деуге болады. Айталық, якут (сақа), тұба, хақас тілдерінде най - үлкен, өзгеше деген сөз де, ман - ілбіс, мәлім сияқты жабайы аңның бір түрі.

Сонда найман атауы - үлкен ман деген ұғымды білдірген. Осыған байланысты қараман, ақман, сарман, көкемен, тайман атаулары барын еске алғанда, тайпа атының түркі тілінде тұрғанына көз жетеді. Олай болса, найман этимологиясын ашудың тіл тарихы үшін де, этнос тегін айыру үшін де ғылыми зор маңызы бар. Өйткені, В.Я. Владимирцев, Н.А. Аристов және Л. Викторова қатарлы тарихшылар наймандар "сегіз оғыз" сөзінің монғол тіліне калька жасалуы деген пікірді қуаттап келді. Шын мәнінде, жоғарыда қарастырғанымыздай, найман сөзінде монғол тілінің ешқандай элементі жоқ, таза түркі тіліндегі атау екені күмән тудырмаса керек. Аталмыш ғалымдарды мұндай бір жақтылы тұжырымға әкелген жайт, олардың түркі тілін білмеуімен ғана түсіндіруге болады.

Дәл осы мағынада айтқанда керейлердің онгұт, меркіт, наймандармен туыс орда екеніне мұсылман тарихшыларының ешқайсысы күмән келтірмейді. Керей хандығы наймандар сияқты аса зор территорияны алып жатпаса да, Шыңғыс хан ордасына ең жақын және монғол - қият тайпаларымен аралас-құраласы бар жұрт болған. Тарихи жазбалардағы Керей елінің Шыңғысқа дейін хандары - Маркус, Құршақұс, Гүрхан, Тоғрыл хан. Тоғрыл (Онхан) ханның ұлдары Сәнкүн, Ұйқұ, інілері - Еркеқара, Тайтемір, Бұқатемір, Илқа, Селенгүн, Жақамбу (Керейтай). Керейлердің ірі қалалары - монғол Алтайындағы Исак, Борықатар өзені жғгасындағы Хара-Хото, Тендук; онгүттардікі Унгуқапқа, Катун сыны. Тогрылхан тұсында керей - жырқын, қонкайт, сақайт, тұмауыт, албат руларына бөлінген. Рашид-ад-Дин: Марқұс ханның Құттықтай көрікті деген сұлу әйелінің татар ханы Нарбұйрыққа ішіне 10 кісі сиятын саба қымыз тарту еткім келеді деп, 100 өндірге бірнеше жүз жігітті салып апарып, той тойлап жатқан татарларды қырып, күйеуінің кегін алғанын аса сүйсіне әңгімелейді.

Бұлармен бірге, монғолдар аса қаталдықпен қырып жіберген меркіт ордасы болғанын да Шығыс деректемелері мойындайды. Меркіттер аздығына қарамай, аса жау жүрек ел іспетінде еске алынады. Алғашқыда Азия құрлығындағы түркі тілдес көшпелі ордалармен қатал соғыс үстінде біріккен монғол тайпалары көп ұзамай Темужин деген ноянның төңірегіне топтаса бастайды. Темужин алдымен Тоғрыл ханның көмегімен монғол тайпаларын бір хандыққа бағындырған соң, меркіт, татар, қоңырат, жалайыр сияқты шағын иеліктерге қарсы аламан жорықтарын бастайды. Оның бұл жойқын жорықтарының тарихы XIII ғасырдың жылнамасы болып табылатын "Монғолдың құпия шежіресінде" жете баяндалған. Мұнымен бірге, Рашид-ад-Дин мен монғол тарихшысы Пулад Чинсан құрастырған "Жылнамалар жинағында", Ала-ад-дин ата Мәлік Жувейнидің "Әлемді жаулаушының тарихы" ("Тарихи жиһангуш") кітабында да егжей-тегжейлі әңгімеленеді.

Бұлардың ішінде Шыңғыс хан жаулауының жылнамасы - "Монғолдың құпия шежіресінің" мәні зор. Оның қазақ тіліндегі нұсқасы МХР ғылым академиясы тарапынан 1979 жылы басылып шықты. Қазақстан тайпаларының монғол жауларына қарсы күрес тарихын сөз еткендегі осы жылнаманы түбір дерек тұту мақсаты қойылды. Монғол империясы дәуірлеп тұрған кезде Шыңғыс хан әулеті оны өздерінің тегі жазылған, әрі Темужиннің "көреген өсиеттері" - ел басқару тәртібі, заң - жоралғылары көрсетілген "қасиетті кітап" деп біліп, орданың сенімді адамдарынан басқаның оқуына тыйым салып келген. Бірақ заманалардың өтуімен монғол үстемдігінің іргесі сөгіле бастағанда, "әулие кітаптың" да "кереметі" ашыла бастайды. Бұл көне тарихнама о баста Шыңғыс ордасына арнап жазыла бастаған. Бұлай деп топшылауға, ондағы оқиғалардың шежіре авторының тұсымен айтылуы негіз болса керек. Сондай-ақ, монғол, найман, керей, татар ордалары арасындағы қатынастар мен ордалардың өз ішіндегі құпия кеңестерді дәл де, нақты көрсетуіне қарағанда және әрбір ру, ұлыстың мекен - тұрақтарының атын, соғыс болған жерлерді саралап беруіне қарағанда, шежіре авторының Орданың сенімді адамы болғаны көрінеді.Осында тарихи дерек пен оны түсіндіру мәселесін қайта қоюға болады.

Өйткені тарихи мүддешілдік кейде ұнамдыны дәлелдей аламыз деп болжамдайды, егер біз тарихпен бірге қадам жасасақ, бәрі де болады және бәрі де жақсы болады, біздің жақтан ешқандай ұстанымдық шешімдер қажет етілмейді деп ойлайды. Кез келген ғылыми баяндаудың таңдап алынуының себебі, жалпылай айтсақ, біздің әлеміміздің деректік аспектілерінің көп түрлілік мүмкіндігінен және шексіз байлығынан болады. Осы шексіз байлықты баяндау үшін, біздің қарамағымызда тек сөздің түпкілікті ізбе - ізділігінің жиынтық саны ғана бар. Сондықтан да біз дүниені қанша болса да ұзақ суреттесек те, біздің баяндауымыз толық емес, таңдамалы болмақ, сондай-ақ оған әрдайым да негізінде баяндауға мүмкін болатын, көптеген деректердің азғантай бөлігі ғана енетін болады. Бұл тек таңдап алушылық немесе салыстырмалық тәсілден қашудың мүмкін еместігін ғана емес, тіпті, оны жасауға әрекеттенудің қажеті жоқтығын дәлелдей алады. Егер біз осылай жасауға әрекеттенсек, онда біз "объективтірек" баяндауды емес, жай көптеген өзара байланыспаған тұжырымдарды алған болар едік.. Бұл айтылғанның бәрі тарихи баяндаулар үшін де өте дұрыс болып табылады.

Осы тұрғыдан, "Шежіре" авторының білімді, ой-өрісі кең адам екені, оның жылнамадағы оқиғаларды дәуір - дәуірге бөліп, жүйелеуінен де байқалады. Онда монғол жаулауының тарихы - Темужиннің балалық шағынан өлгенге дейінгі кезеңі - XII тарауға бөлініп берілген. Соның ішінде әсіресе ІІІ-Х тарауларының материалдары Байқалдан Ертіске дейін байтақ өлкені мекендеген найман, керей, татар, меркіт, қоңырат, жалайыр, қырғыз, ұйғыр, қарлұқ сияқты түркі тайпаларымен монғол ордасының қатынасын баяндауға арналған. Яғни, ашығырақ айтқанда, Темужиннің айтылмыш тайпаларды бағындыру жолындағы жаулаушылық саясатын көрсетеді. Сонымен бірге, монғол - қият тағына көз тігуші, Шыңғыстың бақталасы Жамуха ордасымен болған қатынастар да шежіреде тәптіштеле айтылады. Жылнама авторының түсіндіруіне қарағанда, Найман мен Керей ордалары Жамуханың желіктіруі нәтижесінде монғолдармен соғысады-мыс. Әрине бұл арада Шыңғыс ордасының жаушылық саясатын шежіре бүркемелік болғаны байқалады. Тек бұл ғана емес, басқа оқиғаларды баяндауда да жылнама Шыңғыс ханды күнәдан пәк, тек көршілерінің "озбырлығына" қарсы аттанушы тұлға ретінде бейнелегісі келетін тұстары сын көзбен қарауды қажет етеді.

Батырлықтың жаугершілік мүдделері "Монғолдың құпия шежіресінде" әсерлі суреттелген:

Бүлікшіл осы меркітті,

Болдырмайық біз ғайып.

Ханшадай Бөртені,

Қайтармай, сірә тынбайық.

Жетесі жаман меркіттің,

Жебесіз ынжық Тоқтанның,

Шар еткізіп есігін,

Шаңырағын, бесігін.

Сәнді бұйымын күл етіп,

Сұлу жарын күң етіп.

Өсер тұқымын құл етіп,

Өшімізді алайық.

Жоғарыдағы мәтін соңғы жылдары кейбір "жаңалықшыл" авторлардың Шыңғыс ханнан мұрат тұтар тұлға жасамақшы әрекеттерінің таяздығын көрсетеді. Шыңғыс хан мифтік және аңыздық санада жиі бейнеленетін тұлғаға жатады. Кейбір авторлар бұл ұлы тұлғада 500 әйелі болды дей салады.

Шыңғыс ханның "ақсүйек" пен "төре" ұғымдарын енгізгені туралы "Монғолдың құпия шежіресінде де", Рашид-ад-диннің тарихи еңбектерінде де ешқандай дерек жоқ. Әрине мифтер мен фольклорды талдаудың маңызы жоғары. Бірақ, бұл талдау ғылыми принциптер негізінде жүргізілуі тиіс.

Қазақ балама тарихына қатысты көптеген кітаптар жариялаған Қалыбек Данияров ортағасырлардағы қият, қоңырат, найман, керей, т.б. тайпаларының Шыңғыс хан құрған мемлекетке байланысты ханның өзін қазақ деп жариялайды. Мәселе аталған рулардың қазақ немесе монғол екендігіне емес. Тайпалардың қоныс аударуы, әр түрлі этномәдени ареалдардағы тоғысу мен инкорпорация, өркениеттілік үдерістері ру - тайпалардың этникалық келбетін өзгертіп отырған. "Таза этносты" іздеудің шектілігін тарихи деректер дәлелдеп берген. Көшпелі қазақ ауылының өзінде кірме - қоңсылар жеткілікті болған. Оған қоса тарихи үрдістер нәтижесінде қазақтардың құрамында соғдылар (ирандықтар), қалмақтар, башқұрттар, қырғыздардың өкілдері сіңісіп кеткен. Орыс этносы славяндық, финн-угорлық, түркілік тайпалардың араласуы нәтижесінде қалыптасқан. Дунайға қоныс аударған болғарлар славяндар арасында ассимиляцияға ұшыраған. Осындай деректер жеткілікті.

Әрине, Шыңғыс хан тарихи тұлғаға жатады. Алайда толық дәлелденбеген ой қисындарынан оны қазақ ету, біздің ойымызша, XXI ғасырдың мифіне жатады және бұл ұстанымның партикулярлық сипаты анық байқалып тұр. Мәдени феномен тек диахрондық зерделеуді ғана емес, сонымен бірге оны салыстырмалы әрі сұхбат аймағында қарастыруды талап етеді.

Көшпелілердің тарихи санасы мен философиясын эпикалық туындылар арқылы анық көрсетуге болады. Көшпелілер өркениетінің трагедиясы - олар империялық құрылымда өмір сүруі қиын болады. Өйткені, империялық тірлік қайткен күнде де отырықшы тұрмысқа алып келеді. Ал көшпелілер үшін отырықшылыққа ену - өз-өзін жоғалтумен бірдей. Сондықтан, олар мемлекеттің ғажайып үлгілерін жасағанмен, оның пайдасын отырықшы халықтар көрді. Көшпелілер болса, ешбір үстемдік пен шектеушілікке көне алмағандықтан жаңа жер, жаңа қоныс іздеумен болды. Бұл тұрғыда Қорқыт пен Асанқайғы бейнесінің ұқсас болатыны ешкімді таңдандырмауы керек.

Яғни, қиын-қыстау кезеңде "қаһарман" идеалы (әрине, әр халықтың тарихы, мінезіне, дәстүріне сәйкес) жасалып, оны коғамдық санаға сіңіру арқылы, жаңа пассионарлық сипаттағы адамдар өсіріп, тәрбиелеп шығару мәселесі ең өзекті мәселеге айналады. "Қаһарман - ол фәнилікті жеңуге де мүмкіндігі бар, былай қарағанда төзімсіз, шешілмейтін мәселелердің өзін шешуге ішкі ресурстарын оятып, шектеулікті, бұғауды бұзып шыға алатын тұлға". Яғни біз бұл жерде батыр немесе қаһарман сөзін жалпы кең мағынада қандай да болсын коғамда пайда болуға ықтимал ерекше, белгілі бір өмір стилін, мінезін көрсететін, тарих шығармашылығын өз міндетіне алатын тұлғаны айтып отырмыз. Тек осындай қаһармандар құбылысы ғана, арнайы зерттеулер көрсеткендей, тарихи маңызды кезеңдерде сол жылдардың белсенділігінің қуатын түсіндіреді.

Эпос кейіпкерлерін тарихи адамдармен, оқиғалармен шендестіре, салыстыра қарағанда, бұл жырлардың қай - қайсысында да негізгі жұрт - он сан ноғай ауыр жұрт делініп отырады. Мысалы, "Манас" жырындағы Көкетай хан өлгеннен кейін Ташкент, Сыр бойын, Шу - Таласты жайлаған қалың ноғайлы Боқмұрынның сауын айтумен Қара Ертіске, Алтай, Ханғай тауы, Енисей жағасына ханның асын беру үшін көшеді. Ноғайлармен қатар отырған қазақ елінің ел ағалары Қосай, Ер Көкше, үрбі, қырғыздың Манасы асқа шақырылады. Бұған қарағанда, Ноғайлы атанған, белгілі бір аймақты мекендеген көп ру, ұлыстың болғаны көрінеді. Алтынорда дәуірінде Ноғай ноянның билігіне қараған ел, билеушісінің атын жамылып "Ноғайлы" атанды дейтін болжам шындыққа келмейтін сияқты. Өйткені, билеуші атынан халық аты шыға беретін болса, онда "Жошылы", "Батулы", "Едігелі" деген ел, жұрт аттары неге қалыптаспаған? Бұлар атақ-даңқы, мемлекет басқарудағы қызметі жағынан ноғайдан әлде қайда асып түсетін, өз кезінің "қылышынан қан тамған" әміршілері болғаны белгілі. Сондықтан, ноғайлы атауы, монғол жаулауынан көп заман бұрын қалыптасқан, көшпелі тайпалардың жиынтық атын білдіретін атау болған. Жырда Манас Ташкенттің, Әндіжан мен Тараздың, Бешбалықтың өркениетке қол созып тұрған сәулетті сарайларын, айбатты қорғандарын жат жұрттық басқыншылардан қорғау ұрыстарына басшылық жасайды. Бұдан бытыранды ұлыстардың халық болып бірігуі, дербестік жолындағы күресі көрінеді. Бұл күрес халық ертегілерінің, хикая - аңыздарының, география, дін, салт-сана, әдет-ғұрып жөніндегі түсініктерінің энциклопедиялық жинағы түрінде Манас жырына шығарылған. Жырдағы Ертіс, Алтай, Жетісу, Ұлытау, Кішітауды жайлаған қазақтар Ыстықкөл, Іле басы, Талас, Әндіжандағы қырғыздармен және осындағы көп жұрт ноғайлармен бірігіп ұранхай, қалмақ, ойрат, қытайларға қарсы күреседі. Бешбалық шаһарын жаудан босату жолында сұрапыл шайқастар болады. Бұл шайқастарда ту ұстаған ел ағалары: қазақтан - Ер Қосай, қырғыздан - Манас. Бұлар Ташкент - теп бас хан Көкетайға бағынады.

Жырдағы "құрманы жиып ел қылған" Көкетай хан тарихтағы Юкук-Көкек хан болуы ғажап емес. Юкук хан Таң империясының жылнамасында баяндалғанындай, Ташкент көгалынан Енисейге дейінгі байтақ өлкені билеген айбынды әмірші. Түркі тайпаларының ежелгі астаналарының бірі - Бешбалық қаласының салыну тарихы да Ілбіс Дулу Көкек хан атымен байланысты. Ол өзінің билік құрған 640-653 жылдар шамасында терістіктегі қырғыз, яғма (найман), қарлұқ, басмылдардың, түстіктегі дулат, түргеш, нушаи, күңгірт тайпаларының тоғысатын жеріне - Тәңір тауының (Тянь - Шань) терістік салмауына Бешбалық қаласын салдырып, олардың саяси-экономикалық кіндігі етпек болады.

Жырдағы басты кейіпкердің бірі Байәдың ұлы Бақай, (Баймырза) - Көкетай ханның ұлы биі, бас кеңесшісі, Бақай мүмкін тарихтағы Баға тарханның эпикалы бейнесі болуы ғажап емес. Баға тархан Бешбалық қаласының еркіндігі үшін талай рет көтеріліс, толқыныс жасаған кісі, түргештердің ел ағасы. Ол 740 жылы Құлан қаласының түбінде болған шайқаста Шығыстан келген жолаушы әскерді талқандап жеңеді. "Он оқ бодын" еліне Қытай империясының сүйемелдеуімен хан болып тұрған Ашина Хинь деген ханзаданы өлтіреді. Осы оқиғадан кейін 741 жылы жансыздар қолынан өзі де мерт болады.

"Манас" - оқиғалары қою, кейіпкерлері көп, ұлы жыр. Манастың ауған ханы Шаруаққа, Терістік елдеріне, Кавказға, Айғалханға, Көзқаманға соғыс сапары, Ұлы және Кіші жорыққа шығуы, Оғыз ханның, тарихи Моде-Баудұн шаньюйдің аламан шабуылдарын еске түсіреді. Соған қарағанда, жырдың о бастағы өзегі біздің жыл санауымыздың арғы жағындағы ғасырларда тартыла бастамады ма деген де ой туады. Ал Шығыс Түркістан жерінде Манас қаласы, Манас өзені деген жерлердің сақталуы, Қазақстанның Бегазы тауында Манастың Аққұласы тұрған деп аңыз естілетін Тасақыр, Тасқазан деген жерлердің сақталауы, оның заманалар көшінің бір қапталында өмір сүргенінен дәйек береді. Жырда:





Ұлығ Манас батырдың,

Манас атты шәрі бар.

Үрбі деген туғаны,

Үрімшіде тұрғаны.

Манас күткен қырық батыр,

Бейжінге дейін бәрі бар.

Бақай деген қары бар.

Бақай ханның тұрғаны,

Бақай харыш тауы бар,

Ақсу менен Тұрфанның,

Ар жағында Байы бар , - делінеді.

Мұның бәрі Манас пен оның серік - батырлары жайлаған Шығыс Түркістан, немесе Ұйғырлар мекеніндегі тарихи жерлер. Бұлармен бірге, қырғыздардың "Көкнұрдың көліне кет, Көкшалдың беліне кет" деген мәтелі де тарихи дәуірде қырғыз тайпаларының Тибет, Қытай қорғанына дейін барғанынан дерек береді.

"Манас" жыры сияқты тарихи жағынан салыстыра зерттеуді күтіп тұрған дастанның бірі -"Алпамыс батыр" қиссасы. Ол татарда "Алпамша", башқұртта - "Алпамыш", алтайлықтарда - "Алып Манаш", өзбекте - "Алпамыш" деген атпен мәлім. Х.Т.Зарифов пен М.И.Сағитов қарақалпақтарда оның 5 нұсқасы, Ә.Марғұлан, Т.Сыздықовтар қазақта 3 варианты сақталғанын құптайды. Дастанды Ә.Марғұлан қыпшақ заманының, профессор В.М.Жирмунский мен Х.Т.Зарифовтар қоңырат тайпасының ерте кезінің, Т.Сыдыков ру -тайпалық дәуірдің әдеби мұрасы деп қарайды. Бұлардың ішінде алтайлықтарда сақталған жырдың оқиғасы өзгешелеу. Онда Алып - манаш қырғыз ханының қызына үйленіп, оны сүймей, Ақханның Ерке қарақшы деген сұлу қызын іздеп кетеді. Онда тұтқынға түсіп, жабайы қаздың қанатына хат жазып жібереді. Ақырында тұтқыннан босап, Ақхан мен Ерке қарақшыны өлтіріп, елін табады. Мұны "ұлы үш түрік" деген атақ алған - Тоныкөк, Білге қаған, Күлтегіндердің жау-жорық жолдасы Алып Ел - Етміш батыр Қапаған ханның тапсырмасымен 715 жылы Езгенти Қадаз деген жерде тоғыз оғыз қолын талқандап, ұйғырларды бағындырып алып келеді. Қапаған ханды байырғылар (байығыр) Толы орманында өлтіріп, басын қытай астанасына жібергенде, алып Ел-Етміш баһадүр Күлтегін бастаған орда төңкерісіне қатысады. Күлтегін ағасын Білге хан деп таққа отырғызады, оның 70 жастағы қайын атасы, кемеңгер Тоныкөкті кеңесші етеді, өзі қолбасы болады. Білге хан 727 жылы Сюаньцунның берген уынан өлді. Таққа Білгенің білімді, әдебиетші ұлы Иоллық тегін отырды, ол 739 жылы қайтыс болған соң інісі Білге Құтлығ - Тәңірхан отырды.

Алып Ел-Етміш осы оқиғалардың көбінің ішінде болады. Сондықтан да Алып Манаш дастанында соның кейбір сәттері суреттелуі мүмкін. Бірсыпыра зерттеушілер "Алпамыс" жыры оғыздар ортасында шыққан ерлік дастаны дегенді құптайды. Әбілғазы Баһадүр ханның анықтауынша, "Бамыш, Бамсы, Алып Мамыш, Алпамыс оғыздардың бегі, әйелі Баршын сұлу - Оғыз еліне аты шыққан, даңқты жеті қыздың бірі. Оның күмбезі Сыр суының жағасында, халыққа мәшһүр - "Баршынның көк кешені" аталады. "Алпамыс" жырының ежелгі сюжеті мен құрылысын сақтаған - оғыз елінен тарап шыққан қоңыраттар. Олар Сыр өңірін және Жиделі-Байсын, Әмудария бойын қоныс еткен. Жазда Сарыарқаны жайласа, қысқа қарай Әмударияны қыстайтын болған. "Баршын күмбезінің маңы кейін келе кент болып кеткен. Оны Баршынкент атаған. Баршынкент қаласы туралы әдемі естелік қалдырған адамның бірі Жамал Қаршы. Ол 1273 жылы Хисамаддин Хамид Баршынлығидің үйінде қонақ болады. Баршынлығи қонағына Қармыш байдың қызы Баршын сұлу, оның күйеуі Алып Мамышбек туралы, олардың Оғыз елінің тарихи адамдары екені жайлы әңгімелейді".

Империясының сүйемелдеуімен хан болып тұрған Ашина Хинь деген ханзаданы өлтіреді. Осы оқиғадан кейін 741 жылы жансыздар қолынан өзі де мерт болады.

"Манас" - оқиғалары қою, кейіпкерлері көп, ұлы жыр. Манастың ауған ханы Шаруаққа, Терістік елдеріне, Кавказға, Айгалханға, Көзқаманға соғыс сапары, Ұлы және Кіші жорыққа шығуы, Оғыз ханның, тарихи Моде-Баудұн шаньюйдің аламан шабуылдарын еске түсіреді. Соған қарағанда, жырдың о бастағы өзегі біздің жыл санауымыздың арғы жағындағы ғасырларда тартыла бастамады ма деген де ой туады. Ал Шығыс Түркістан жерінде Манас қаласы, Манас өзені деген жерлердің сақталуы, Қазақстанның Беғазы тауында Манастың Аққұласы тұрған деп аңыз естілетін Тасақыр, Тасқазан деген жерлердің сақталуы, оның заманалар көшінің бір қапталында өмір сүргенінен дәйек береді. Жырда:

Ұлығ Манас батырдың,

Манас атты шәрі бар.

Үрбі деген туғаны,

Үрімшіде тұрғаны.

Манас күткен қырық батыр,

Бейжінге дейін бәрі бар.

Бақай деген қары бар.

Бақай ханның тұрғаны,

Бақай харыш тауы бар,

Ақсу менен Тұрфанның,

Ар жағында Байы бар, - делінеді.

Мұның бәрі Манас пен оның серік - батырлары жайлаған Шығыс Түркістан, немесе Ұйғырлар мекеніндегі тарихи жерлер. Бұлармен бірге, қырғыздардың "Көкнұрдың көліне кет, Көкшалдың беліне кет" деген мәтелі де тарихи дәуірде қырғыз тайпаларының Тибет, Қытай қорғанына дейін барғанынан дерек береді.

"Манас" жыры сияқты тарихи жағынан салыстыра зерттеуді күтіп тұрған дастанның бірі -"Алпамыс батыр" қиссасы. Ол татарда "Алпамша", башқұртта - "Алпамыш", алтайлықтарда - "Алып Манаш", өзбекте - "Алпамыш" деген атпен мәлім. Х.Т.Зарифов пен М.И.Сағитов қарақалпақтарда оның 5 нұсқасы, Ә.Марғұлан, Т.Сыздықовтар қазақта 3 варианты сақталғанын құптайды. Дастанды Ә.Марғұлан қыпшақ заманының, профессор В.М.Жирмунский мен Х.Т.Зарифовтар қоңырат тайпасының ерте кезінің, Т.Сыдықов ру -тайпалық дәуірдің әдеби мұрасы деп қарайды. Бұлардың ішінде алтайлықтарда сақталған жырдың оқиғасы өзгешелеу. Онда Алып - манаш қырғыз ханының қызына үйленіп, оны сүймей, Ақханның Ерке қарақшы деген сұлу қызын іздеп кетеді. Онда тұтқынға түсіп, жабайы қаздың қанатына хат жазып жібереді. Ақырында тұтқыннан босап, Ақхан мен Ерке қарақшыны өлтіріп, елін табады. Мұны "ұлы үш түрік" деген атақ алған - Тоныкөк, Білге қаған, Күлтегіндердің жау-жорық жолдасы Алып Ел - Етміш батыр Қапаған ханның тапсырмасымен 715 жылы Езгенти Қадаз деген жерде тоғыз оғыз қолын талқандап, ұйғырларды бағындырып алып келеді. Қапаған ханды байырғылар (байығыр) Толы орманында өлтіріп, басын қытай астанасына жібергенде, алып Ел-Етміш баһадүр Күлтегін бастаған орда төңкерісіне қатысады. Күлтегін ағасын Білге хан деп таққа отырғызады, оның 70 жастағы қайын атасы, кемеңгер Тоныкөкті кеңесші етеді, өзі қолбасы болады. Білге хан 727 жылы Сюаньцунның берген уынан өлді. Таққа Білгенің білімді, әдебиетші ұлы Иоллық тегін отырды, ол 739 жылы қайтыс болған соң інісі Білге Құтлығ - Тәңірхан отырды.

Алып Ел-Етміш осы оқиғалардың көбінің ішінде болады. Сондықтан да Алып Манаш дастанында соның кейбір сәттері суреттелуі мүмкін. Бірсыпыра зерттеушілер "Алпамыс" жыры оғыздар ортасында шыққан ерлік дастаны дегенді құптайды. Әбілғазы Баһадүр ханның анықтауынша, "Бамыш, Бамсы, Алып Мамыш, Алпамыс оғыздардың бегі, әйелі Баршын сұлу - Оғыз еліне аты шыққан, даңқты жеті қыздың бірі. Оның күмбезі Сыр суының жағасында, халыққа мәшһүр - "Баршынның көк кешені" аталады. "Алпамыс" жырының ежелгі сюжеті мен құрылысын сақтаған - оғыз елінен тарап шыққан қоңыраттар. Олар Сыр өңірін және Жиделі-Байсын, Әмудария бойын қоныс еткен. Жазда Сарыарқаны жайласа, қысқа қарай Әмударияны қыстайтын болған. "Баршын күмбезінің маңы кейін келе кент болып кеткен. Оны Баршынкент атаған. Баршынкент қаласы туралы әдемі естелік қалдырған адамның бірі Жамал Қаршы. Ол 1273 жылы Хисамаддин Хамид Баршынлығидің үйінде қонақ болады. Баршынлығи қонағына Қармыш байдың қызы Баршын сұлу, оның күйеуі Алып Мамышбек туралы, олардың Оғыз елінің тарихи адамдары екені жайлы әңгімелейді".

"Қорқыт ата кітабында" Бамсы-байрақ деген тарау бар. Онда Бай бөрінің баласы Бамсының Бижан қызы Бану - шешекке үйленуі, оғыз елін жау шауып, Бамсы-байрақтың қолға түсуі әңгімеленеді. Байбөрінің өгей ұлы Жарташық пен оның әйелі Қасырша елге көп зәбір көрсетеді. Бамсы-Берік ән-күй өнерімен тұтқыннан босанады. Алтын қабақ атып, бәйге алып Бану - шешекке қосылады. Бұл Алпамыс жырының ең көне аңыз түріндегі нұсқасы деуге болады. Мұнда Бамсының теңіз жылқысы шұбар айғырын, темір шоқпарын, емен садағын оғыз саудагерлері Рум елінен әкеп береді. Ал "Алпамыс" дастанында Алпамыс жау жолында қалғанда Ұлтанқұл мен оның әйелі Бадамша жұртқа көп қорлық көрсетеді. Мұндағы тағы бір көңіл бөлерлік жай Алпамыстың да, Гүлбар-шынның да хат танитын адамдар болып бейнеленуі.

Орталық Азияда, тарихшылардың сараптауы бойынша, жоғарыдағы мәдени құрылымдар мен "кейіпкерлер" ғұн заманында көрініс тауып, ортағасырлық түркі - монғол көшпелілерінде шегіне жетті. Соңғы көшпелілерде (қазақтар, арабтар, түрікмендер, т.т.) жоғарыда аталған феномендер жаңғыртылып, партикулярлық сипатта сақталып келді. Алайда қазақтың әлеуметтік мәдениетінің тарихына қатысты "күңгірт" қалған мәселеге тұлғалық бірегейліктегі отбасы мен көшпелілік рулардың пайда болған кезеңін айқындау жатады. Батыстық әдебиетте (Бахофен, Морган, Мид, Боас, Малиновский, Тайлор, т.т.) отбасы мен ру - тайпалар аналық және аталық кезеңдеріне бөлінгенімен, қазақ мәдениеті тарихын зерттеушілер осындай жіктеуді ескермей, жоғарыдағы әлеуметтік - мәдени құрылымдарды тарихи үрдістерден және этнографиялық кең мәтіндерден тыс қарайды. Біздің ойымызша, дәстүрлі қазақ отбасы мен ру - тайпалар екінші әлеуметтік жіктелудің нәтижесінде қалыптаса бастады. Өйткені, аналық рудан бектер мен батырларды, жеті аталық үрдісті, аруақты т.т. шығару мүмкін емес. Бұл мәселенің нақтылы тарихын зерттеу мен арнаулы әдістемені қажет етеді. Тотемдер мен нагуальдар патриархалдық отбасы қалыптасқаннан кейін ер жүрек батырлар мен сәтті әскербасыларының рухына табынумен (аруақ) алмасады. Көшпелі өмір салтында қақтығыстар жиі болып тұрған. Өйткені көшпелі үшін территория бөлінбеген, олар өздері кеңістікте бөлінеді. Шекарасы айқындалмаған жайылымдарға кім бірінші жетсе, ол соның иелігінде қалып қойған. Басқа қауым күшейген жағдайда жайылымдар үшін қақтығыстар жиі туып отырған (қар: Л. Гумилев. Қиял патшалығын іздеу). Бұл соғыстарда ру мүшелері атақты аруақтардың есімдерін ұран ретінде қолданып, олардың қолдауына жеткісі келген. Аты ұранға айналған әскербасылар мен елбасылардың есімі көптеген түрік халықтарының этнониміне айналған. Мысалы, Алаша хан - алаш, Өзбек хан - өзбек, Ноғай мырза - ноғай, т.т. Жаугершілік заманында дараланған тұлғалар, әсіресе, батырлық эпоста жан-жақты суреттеледі.

Батырлық жырларды тек табиғаттың дүлей күштерін жеңу ерліктің жалғыз бағыты деп қарастырылмайды. Жаугершіліктің қиратушылық жақтары да жасырылмайды. Әсіресе, жауды шабу батыр үшін алдын ала ақталған. Махмұт Қашқари Қарақандардың ұйғырларды шабуын былай суреттеді:

Кеме ішіне отырып,

Іле суын кештік біз.

Ұйғыр жаққа бет қойып,

Мыңлық жұртқа астық біз.

Байрақ байлап аттарға,

Ұйғыр жаққа тартарға.

Ұры - жауыз, жаттарға.

Құс сияқты ұштық біз.

Селдетіп бір ақтық біз,

Кент үстіне шықтық біз.

Бұрхан үйін жықтық біз,

Бұрхан үстіне шықтық біз!!!

З.ҚАЗАҚ ХАЛҚЫ ТАРИХИ САНАСЫНЫҢ ҚАЛЫПТАСУ

ЕРЕКШЕЛІКТЕРІ МЕН ОНЫҢ ЗЕРТТЕЛУ БАҒЫТТАРЫ

Қазақ халқының төл тарихын XV ғасырдың орта тұсында өз алдына дербес хандық құрып, мемлекеттілігін қалыптастырған кезден бастасақ, оның тарихнамасы қалай түзілді деген заңды сұрақ туындайды.

Қазақ халқы тарихының ғылыми - тарихи тұрғыда зерттелуі, егер біз тарихи ауызекі дәстүрді есепке алмасақ, XVIII-XIX ғасырлардан бастау алады. Батыс Еуропаның Шығыс елдерін жаппай отарлауынан кейін бұл бодан елдердің өткенін зерттеу мақсатында метрополия ғылымның шығыстану немесе ориенталистика деген салаларын қалыптастырды. Қазақтың және Орталық Азияны мекен еткен өзге де түркі тілдес халықтардың тарихын қалпына келтіруде еуро - славяндық шығыстанушы тарихшылар мен тіл мамандарының едәуір еңбек сіңіргенін теріске шығаруға болмайды. Олардың "Қорқыт ата кітабында" Бамсы-байрақ деген тарау бар. Онда Бай бөрінің баласы Бамсының Бижан қызы Бану-шешекке үйленуі, оғыз елін жау шауып, Бамсы-байрақтың қолға түсуі әңгімеленеді. Байбөрінің өгей ұлы Жарташық пен оның әйелі Қасырша елге кеп зәбір көрсетеді. Бамсы-Берік ән-күй өнерімен тұтқыннан босанады. Алтын қабақ атып, бәйге алып Бану-шешекке қосылады. Бұл Алпамыс жырының ең көне аңыз түріндегі нұсқасы деуге болады. Мұнда Бамсының теңіз жылқысы шұбар айғырын, темір шоқпарын, емен садағын оғыз саудагерлері Рум елінен әкеп береді. Ал "Алпамыс" дастанында Алпамыс жау жолында қалғанда Ұлтанқұл мен оның әйелі Бадамша жұртқа көп қорлық көрсетеді. Мұндағы тағы бір көңіл бөлерлік жай Алпамыстың да, Гүлбар-шынның да хат танитын адамдар болып бейнеленуі.

Орталық Азияда, тарихшылардың сараптауы бойынша, жоғарыдағы мәдени құрылымдар мен "кейіпкерлер" ғұн заманында көрініс тауып, ортағасырлық түркі - монғол көшпелілерінде шегіне жетті. Соңғы көшпелілерде (қазақтар, арабтар, түрікмендер, т.т.) жоғарыда аталған феномендер жаңғыртылып, партикулярлық сипатта сақталып келді. Алайда қазақтың әлеуметтік мәдениетінің тарихына қатысты "күңгірт" қалған мәселеге тұлғалық бірегейліктегі отбасы мен көшпелілік рулардың пайда болған кезеңін айқындау жатады. Батыстық әдебиетте (Бахофен, Морган, Мид, Боас, Малиновский, Тайлор, т.т.) отбасы мен ру - тайпалар аналық және аталық кезеңдеріне бөлінгенімен, қазақ мәдениеті тарихын зерттеушілер осындай жіктеуді ескермей, жоғарыдағы әлеуметтік - мәдени құрылымдарды тарихи үрдістерден және этнографиялық кең мәтіндерден тыс қарайды.

Біздің ойымызша, дәстүрлі қазақ отбасы мен ру - тайпалар екінші әлеуметтік жіктелудің нәтижесінде қалыптаса бастады. Өйткені, аналық рудан бектер мен батырларды, жеті аталық үрдісті, аруақты т.т. шығару мүмкін емес. Бұл мәселенің нақтылы тарихын зерттеу мен арнаулы әдістемені қажет етеді. Тотемдер мен нагуальдар патриархалдық отбасы қалыптасқаннан кейін ер жүрек батырлар мен сәтті әскербасыларының рухына табынумен (аруақ) алмасады. Көшпелі өмір салтында қақтығыстар жиі болып тұрған. Өйткені көшпелі үшін территория бөлінбеген, олар өздері кеңістікте бөлінеді. Шекарасы айқындалмаған жайылымдарға кім бірінші жетсе, ол соның иелігінде қалып қойған. Басқа қауым күшейген жағдайда жайылымдар үшін қақтығыстар жиі туып отырған (қар: Л. Гумилев. Қиял патшалығын іздеу). Бұл соғыстарда ру мүшелері атақты аруақтардың есімдерін ұран ретінде қолданып, олардың қолдауына жеткісі келген. Аты ұранға айналған әскербасылар мен елбасылардың есімі көптеген түрік халықтарының этнониміне айналған. Мысалы, Алаша хан - алаш, Өзбек хан - өзбек, Ноғай мырза - ноғай, т.т. Жаугершілік заманында дараланған тұлғалар, әсіресе, батырлық эпоста жан-жақты суреттеледі.

Батырлық жырларды тек табиғаттың дүлей күштерін жеңу ерліктің жалғыз бағыты деп қарастырылмайды. Жаугершіліктің қиратушылық жақтары да жасырылмайды. Әсіресе, жауды шабу батыр үшін алдын ала ақталған. Махмұт Қашқари Қарақандардың ұйғырларды шабуын былай суреттеді:

Кеме ішіне отырып,

Іле суын кештік біз.

Ұйғыр жаққа бет қойып,

Мыңлық жұртқа астық біз.

Байрақ байлап аттарға,

Ұйғыр жаққа тартарға.

Ұры - жауыз, жаттарға.

Құс сияқты ұштық біз.

Селдетіп бір ақтық біз,

Кент үстіне шықтық біз.

Бұрхан үйін жықтық біз,

Бұрхан үстіне шықтық біз!!!

З.ҚАЗАҚ ХАЛҚЫ ТАРИХИ САНАСЫНЫҢ ҚАЛЫПТАСУ

ЕРЕКШЕЛІКТЕРІ МЕН ОНЫҢ ЗЕРТТЕЛУ БАҒЫТТАРЫ

Қазақ халқының төл тарихын XV ғасырдың орта тұсында өз алдына дербес хандық құрып, мемлекеттілігін қалыптастырған кезден бастасақ, оның тарихнамасы қалай түзілді деген заңды сұрақ туындайды.

Қазақ халқы тарихының ғылыми - тарихи тұрғыда зерттелуі, егер біз тарихи ауызекі дәстүрді есепке алмасақ, XVIII-XIX ғасырлардан бастау алады. Батыс Еуропаның Шығыс елдерін жаппай отарлауынан кейін бұл бодан елдердің өткенін зерттеу мақсатында метрополия ғылымның шығыстану немесе ориенталистика деген салаларын қалыптастырды. Қазақтың және Орталық Азияны мекен еткен өзге де түркі тілдес халықтардың тарихын қалпына келтіруде еуро - славяндық шығыстанушы тарихшылар мен тіл мамандарының едәуір еңбек сіңіргенін теріске шығаруға болмайды. Олардың арасында Н.А. Аристовтың, В.В. Бартольдтың, К. Босворттың, В.В. Вельяминов-Зерновтың, А.И. Веселовскийдің, Е. Кальдің, A.И. Левшиннің, Лэн Пуль Стенлидің, Г.Н. Потаниннің, B. В. Радловтың, В.Г. Тизенгаузеннің, А.П. Чулошниковтың және т.б. есімдерін ерекше атап өтуге болады.

Бұл зерттеушілердің еңбектері Кеңес дәуірінде онан ары жалғастырылды. Қазақ хандығының құрылуы мен даму тарихына қатысты қалам тартқан танымал тарихшылар қатарына мыналар жатқызылады: М.Х. Әбусейітова, К.М. Байпақов, В.В. Востров, М. Вяткин, Ю.А. Зуев, Н. Ибрагимов, С.Г. Кляшторный, Н.Н. Мингулов, М.С. Мұқанов, К.А. Пищулина, Т.И. Сұлтанов, В.П. Юдин және т.б. Осы ғалымдар өз зерттеулерінде шығыстық жазба ескерткіштердің үзінділерін мейлінше көбірек пайдаланып, оларды ғылыми айналымға енгізе отырып, отандық деректану ғылымының қалыптасуына елеулі үлестерін қосты. Тарих философиясымен және тарихи зерттеулердің әдіснамасымен, деректанумен айналысатын еліміздегі тарихшы - медиевистердің бір тобы белгілі шығыстанушы - ғалым В.П. Юдиннің төңірегіне шоғырланды. Олар ортағасырлық шығыстық жазба деректерді салыстырмалы - мәтіндік талдау, оларды идеялық - саяси және мәтіндік ерекшеліктері бойынша жіктеу сияқты деректанулық мәселелерге үлкен көңіл қойды. Осының нәтижесінде ортағасырлық қазақ тарихына қатысты жазылған он жеті парсы және түркі деректерін жинақтаған "XV-XVIII ғғ. Қазақ хандығы бойынша материалдар" атты ұжымдық аударма - еңбек жарияланды. Қазақ хандығы дәуірінен мәлімет беретін бұл маңызды жазба ескерткіштер мыналар еді: "Тауарих-и гузидайи нусрат-наме" ("Жеңістер кітабының таңдамалы тарихтары", авторы белгісіз); "Фатх-наме" ("Жеңіс туралы кітап", авторы - Молла Шәді); "Шайбани-наме" ("Шайбан туралы кітап", Камал ад-дин Бинаи); "Зубдат ал-асар" ("Жылнама қаймақтары", АбдАллах Балхи); "Та рих-и Абу-л-хайр-хани" (Әбілқайыр ханның тарихы", Mac уд бен Усман Кухистани); "Бадаи ал-вакаи" ("Таңғажайып оқиғалар", Зайн ад-Дин Васифи); "Та рих-и Рашиди" ("Рәшидтің тарихы", Мырза Мұхаммед Хайдар Дулати); "Тазкира-йи Ходжа Мұхаммад Шариф" ("Қожа Мұхаммед Шәріптің тұрмысы, авторы өзі); "Шараф-наме-йи шахи" ("Шахтың даңқы кітабы", Хафиз Таныш); "Сығанақтан шыққан грамоталар"; "Бахр ал-асрар фи минакиб ал-ахйиар" ("Ізгі кісілердің биік қасиеттері қупиясының шалқар көлі", Махмұд пен Әмір Уәли); "Та рих-и Шах Махмұд пен Мирза Фазыл Чорас" ("Шах Махмұд пен Мырза Фазыл шорастың тарихы", авторы өзі); "Та рих-и Кыпчаки" ("Қыпшақ тарихы", авторы Қыпшақ хан деген атпен белгілі Қожамқули-бек Балхи); "Та рих-и Кашгар" ("Қашқар тарихы", авторы белгісіз); "Ислам-наме" ("Ислам кітабы", авторы Шаир Ахун деген лақап атпен белгілі Молла Әбд-әл Әлім); "Фирдаус ал-икбал" ("Бақыттың жұмақ бағы", Шир-Мұхаммед бен Әмір Ауаз-бий мираб, лақап аты - Myнис); "Та рих-и амнийа" ("Аманшылық тарихы", Молла Мұса бен Молла Иса-қожа Сайрами).

Қазақ хандығы мен қазақ халқының саяси тарихынан, шаруашылық және әлеуметтік-мәдени өмірінен хабар беретін бұл жинаққа енбей қалған маңызды жазба деректер қатарына Қадыр Әлі би Қосымұлының "Жәмиғ ат-тауарихын", Захир ад-Дин Бабырдың "Бабыр намесін", Фазл Аллах ибн Рузбихан Исфахани- дің "Михман-наме-йи Бұхара" ("Бұхар қонағының жазбасы") еңбегін, Құрбанғали Халидтің "Тауарих-и Хамсасын" және т.б. жатқызуға болады.

Алайда, бұл жазба деректердің басым көпшілігінің тимуридтік, шайбанидтік, аштарханидтік әулеттердің тапсырысымен жазылғандықтан, олар тарихты осы әулеттердің ыңғайына қарай бейімдеп жазуымен, өздерінің тенденциялық, компилятивтік сипатымен ерекшеленеді. Олар да, кейінгі отаршылдық мүддесін көздейтін тарихнама да тарихи уақиғалардың хронологиялық тұрғыдан маңызды даталардың дәлдігін бергенімен, өткенді бұрмалап түсіндіруге жол береді. Осыдан ғылымда қазақтың төл тарихнамасы туралы мәселе келіп шығады.

Арасында Н.А. Аристовтың, В.В. Бартольдтың, К. Босворттың, В.В. Вельяминов-Зерновтың, А.И. Веселовскийдің, Е. Кальдің, A.И. Левшиннің, Лэн Пуль Стенлидің, Г.Н. Потаниннің, B. В. Радловтың, В.Г. Тизенгаузеннің, А.П. Чулошниковтың және т.б. есімдерін ерекше атап өтуге болады.

Бұл зерттеушілердің еңбектері Кеңес дәуірінде онан ары жалғастырылды. Қазақ хандығының құрылуы мен даму тарихына қатысты қалам тартқан танымал тарихшылар қатарына мыналар жатқызылады: М.Х. Әбусейітова, К.М. Байпақов, В.В. Востров, М. Вяткин, Ю.А. Зуев, Н. Ибрагимов, С.Г. Кляшторный, Н.Н. Мингулов, М.С. Мұқанов, К.А. Пищулина, Т.И. Сұлтанов, В.П. Юдин және т.б. Осы ғалымдар өз зерттеулерінде шығыстық жазба ескерткіштердің үзінділерін мейлінше көбірек пайдаланып, оларды ғылыми айналымға енгізе отырып, отандық деректану ғылымының қалыптасуына елеулі үлестерін қосты. Тарих философиясымен және тарихи зерттеулердің әдіснамасымен, деректанумен айналысатын еліміздегі тарихшы-медиевистердің бір тобы белгілі шығыстанушы - ғалым В.П. Юдиннің төңірегіне шоғырланды. Олар ортағасырлық шығыстық жазба деректерді салыстырмалы - мәтіндік талдау, оларды идеялық - саяси және мәтіндік ерекшеліктері бойынша жіктеу сияқты деректанулық мәселелерге үлкен көңіл қойды. Осының нәтижесінде ортағасырлық қазақ тарихына қатысты жазылған он жеті парсы және түркі деректерін жинақтаған "XV-XVIII ғғ. Қазақ хандығы бойынша материалдар" атты ұжымдық аударма - еңбек жарияланды. Қазақ хандығы дәуірінен мәлімет беретін бұл маңызды жазба ескерткіштер мыналар еді: "Тауарих-и гузидайи нусрат-наме" ("Жеңістер кітабының таңдамалы тарихтары", авторы белгісіз); "Фатх-наме" ("Жеңіс туралы кітап", авторы - Молла Шәді); "Шайбани-наме" ("Шайбан туралы кітап", Камал ад-дин Бинаи); "Зубдат ал-асар" ("Жылнама қаймақтары", АбдАллах Балхи); "Та рих-и Абу-л-хайр-хани" (Әбілқайыр ханның тарихы", Mac уд бен Усман Кухистани); "Бадаи ал-вакаи" ("Таңғажайып оқиғалар", Зайн ад-Дин Васифи); "Та рих-и Рашиди" ("Рәшидтің тарихы", Мырза Мұхаммед Хайдар Дулати); "Тазкира-йи Ходжа Мұхаммад Шариф" ("Қожа Мұхаммед Шәріптің тұрмысы, авторы өзі); "Шараф-наме-йи шахи" ("Шахтың даңқы кітабы", Хафиз Таныш); "Сығанақтан шыққан грамоталар"; "Бахр ал-асрар фи минакиб ал-ахйиар" ("Ізгі кісілердің биік қасиеттері құпиясының шалқар көлі", Махмұд пен Әмір Уәли); "Та рих-и Шах Махмұд пен Мирза Фазыл Чорас" ("Шах Махмұд пен Мырза Фазыл шорастың тарихы", авторы өзі); "Та рих-и Кыпчаки" ("Қыпшақ тарихы", авторы Қыпшақ хан деген атпен белгілі Қожамқули-бек Балхи); "Та рих-и Кашгар" ("Қашқар тарихы", авторы белгісіз); "Ислам-наме" ("Ислам кітабы", авторы Шаир Ахун деген лақап атпен белгілі Молла Әбд-ол Әлім); "Фирдаус ал-икбал" ("Бақыттың жұмақ бағы", Шир-Мұхаммед бен Әмір Ауаз-бий мираб, лақап аты - Myнис); "Тарих-и амнийа" ("Аманшылық тарихы", Молла Мұса бен Молла Иса-қожа Сайрами).

Қазақ хандығы мен қазақ халқының саяси тарихынан, шаруашылық және әлеуметтік -мәдени өмірінен хабар беретін бұл жинаққа енбей қалған маңызды жазба деректер қатарына Қадыр Әлі би Қосымұлының "Жоми ат-тауарихын", Захир ад-Дин Бабырдың "Бабырнамесін", Фазл Аллах ибн Рузбихан Исфаханидің "Михман-наме-йи Бұхара" ("Бұхар қонағының жазбасы") еңбегін, Құрбанғали Халидтің "Тауарих-и Хамсасын" және т.б. жатқызуға болады.

Алайда, бұл жазба деректердің басым көпшілігінің тимуридтік, шайбанидтік, аштарханидтік әулеттердің тапсырысымен жазылғандықтан, олар тарихты осы әулеттердің ыңғайына қарай бейімдеп жазуымен, өздерінің тенденциялық, компилятивтік сипатымен ерекшеленеді. Олар да, кейінгі отаршылдық мүддесін көздейтін тарихнама да тарихи уақиғалардың хронологиялық тұрғыдан маңызды даталардың дәлдігін бергенімен, өткенді бұрмалап түсіндіруге жол береді. Осыдан ғылымда қазақтың төл тарихнамасы туралы мәселе келіп шығады.

Ал шындығына келгенде, аталмыш кезеңнің, яғни XV-XVI ғасырлардың тек қазақ даласының ғана емес, бүкіл Еуразия кеңістігінің тарихы үшін маңызы бар екені даусыз. Бұл дәуір - монғолдардың түріктеніп біткен кезеңі; Батыс және Шығыс Дешті Қыпшақты құрамына енгізген орасан зор империя Алтын Орданың ыдырап құлаған кезі; қазіргі түркі тілдес халықтардың - қазақтардың, өзбектердің, татарлардың, башқұрттардың, ноғайлардың, қарақалпақтардың және т.б. қалыптасу уақыты. Бұл уақытта Бату әулетінің ұрпақтары жойылып, саяси-тарихи аренаға қазақ, аштархан, қазан, қырым хандары әулетінің тегін құрайтын Тұқай - Темір ұрпақтары мен Сібір мен Орта Азияға билігін жүргізген Шайбан ұрпақтары шығады. Бұл дәуірде қазақ және өзге ұлттық мемлекеттік бірлестіктер өз алдына дербес құрылды. Сондықтан да ортағасырлық Қазақстанның тарихын қалпына келтіру үшін екі тарихнаманы да, яғни көршілес отырықшы елдердің жазба деректерін де, өзінің өткені туралы тарих субъектілерінің өзінің жадын - даланың ауызша тарихнамасын да қосып біріктіре пайдаланған абзал.

Кез келген дәуірдің қоғамдық санасының ажырамас бөлігі ретіндегі тарихи ойдың қоғамдық-саяси көзқарастар мен ғылыми білімдер жүйесін қалыптастырудағы рөлі мен орны барша жұртқа белгілі. Тарихи ой сол әрбір дәуірдегі тарихи оқиғаларды қалпына келтіріп қана коймай, оның барысына, қоғамдық пікір мен дүниетанымға да өзінің ықпалын тигізері анық.

XVIII ғасырдың отызыншы жылдарынан бастап, XIX ғасырдың орта шеніне дейінгі аралықта бытыраңқылыққа душар болған қазақ жүздері патшалық Ресей империясының толық боданына айналды. XV ғасырдың бел ортасында өз мемлекеттілігін құрған Қазақ хандығы дербестігін жоғалтып, отаршылдықтың қамытын мойнына артты. Егер ерте замандағы Қазақстанның территориясындағы саяси тарих ежелгі грек, иран, қытай дереккөздерімен дәйектеліп, орта ғасырлардағы түркі - монғол дәуірі мен Қазақ хандығы кезеңіндегі тарихи оқиғалар араб, парсы, қытай деректерімен қатар, түріктердің төл жазба деректерімен айшықталса, ал отаршылдық замандағы саяси - этникалық, әлеуметтік-саяси тарихы қазақтың ауызша тарихи білімімен қатар, орыстың тарихнамалық ғылымы арқылы да сарапталынады. Алайда қазіргі заманғы мәселелерді шешуге ықпал ететіндей өткенді пайымдауда, одан тарихи тәжірибені алып пайдалана білуде тарихпен қатар тарих ғылымының да маңызы зор екендігін ескерсек, онда осы отаршылдық дәуірде жасалған ғылыми тарихи зерттеулерге көзқарастардың қайта бағалануы тұрғысынан сыни бағытта қайта қарау өзінің қажеттілігімен көзге түседі. Біз бұл жұмысымызда патшалық Ресей мен кеңестік дәуірлердегі қазақтың тарихнамасының кейбір маңызды мәселелерін қарастыруға тырысамыз.

Қазан төңкерісіне дейінгі тарихи мәселелерді зерттеумен айналысып келген зерттеушілердің көпшілігі сол заманғы саяси жүйенің идеологиялық жамылғысын айтпағанда, аталмыш дәуір авторларының қалдырған тарихи-этнографиялық материалдарын ақпараттылық пен репрезентативтіліктің әр түрлі деңгейінде бір - бірімен байланыссыз, тұйық күйінде қарастырады. Тарихи деректер мен жекелеген еңбектерді сол дәуірдегі жалпы ғылыми танымның, философиялық және қоғамдық-саяси, жаратылыстанымдық - ғылыми және тарихи ойдың даму ерекшеліктерінен тыс, осылайша фактографиялық тұрғыда сәулелендіру көп жағдайда құрғақ эмпиризммен шектеліп, тарих ғылымының әдістемелік және танымдық қырларын жемісті түрде негіздеуді қиындатады.

Қазақстанның орысша тарихнамасы жаңа замандық дүниетанымдық және ғылыми төңкерістің нәтижесінде пайда болған ойлау логикасы мен еуроцентристік дүниетанымдық жүйені басшылыққа алып, зерттеулерінде мұны әдіснамалық арқау ретінде пайдалана отырып, оны өз танымдық мәдениетіне енгізгенін айта кету керек. Тарихты философиялық тұрғыда пайымдаған белгілі ғалым М.А.Баргтың атап өткеніндей, өткен тарихи дәуірлердің тарихнамасын түсіну "бір мәдени-тарихи дәуірден екіншісіне өту барысында жүзеге асатын және тарихнамадағы "төңкерістердің" алдын алатын әлеуметтік-тарихи және дүниетанымдық құбылыстарды қаншалықты танығанымызға қарай ұлғая түседі". Ресейде Батыспен тығыз байланыстар бекіп, капиталистік қатынастар орныға бастаған бұл дәуірде орыстың зиялы қауымы батысеуропалық ойлау формасы және рухани мәдениетімен қатар, бұратана халықтарға қатысты империялық -шовинистік пиғылдармен де қаруланғаны жасырын емес. Дегенмен, қазақ тарихына байланысты орыс тарихнамасының сіңірген еңбегін де теріске шығаруға болмайды.

Еуропалық ғылыми білімнің шығыстану тармағы ретіндегі орыс тарихнамасы аталмыш кезеңде негізгі екі бағытпен сипатталады: практикалық және академиялық. Бұл екі бағыттың өкілдері үшін де белгілі бір әдіснамалық ұстанымдар ортақ болғанымен, олардың ғылыми әрекеттерінің нақты мазмұнына келгенде кейбір ерекшелік белгілер табылады.

Қазақстан тарихнамасының академиялық тармағының өкілдері, әдетте, жаратылыстанымдық және гуманитарлық білімдердің белгілі бір деңгейін игеріп, жалпыеуропалық ауқымда кеңінен танымал болған зерттеушілер еді. Олардың қатарына В.Н Татищев, Г.Ф. Миллер, П.С. Паллас, И.П. Фальк, И.Г. Георги, X. Барнадес, Г.И. Спасский, А.И. Левшин, Я.П. Твардовский, Г.С. Карелин, И. Сивере, К. Мейер және т.б. жатқызуға болады. Олардың көпшілігінің ғылыми-зерттеу қызметтері Ресейдің орталық ғылыми мекемелерінде немесе Ғылымдар академиясы, Азиаттық мұражай, Петербор, Мәскеу, Қазан, Харьков университеттері, кейінірек, Орыс географиялық қоғамы (1845 жылы ашылды) сияқты ғылыми орталықтармен тығыз байланыста өрбіді.

Қазан төңкерісіне дейінгі тарихнаманың келесі - тәжірибелік бағытын негізінен ресми лауазымды адамдар - әскерилер мен шекаралық әкімшіліктің шенеуніктері құрады. Патшалық өкімет оларға әкімшілік-шаруашылық қызметтеріне қоса, жергілікті жерден тарихи-этнографиялық ақпараттарды жинауды жүктеді. Өз еңбектерімен қазақ тарихнамасында іздерін қалдырған бұл тарихшылардың қатарында П.И.Рычков, И.Г.Андреев, С.Б.Броневский, Г.Ф. Генс анағұрлым танымал.

Жергілікті тарихи өлкетанудың ғылыми-танымдық мақсаттар мен міндеттерге жауап бергенімен, отаршылдық саясаттың прагматикалық мүдделерін орындап, күшті саяси коньюнктураның да ізін қалдырып отырды. Қазақстанды тереңірек зерттеу үшін осы аймақтың материалдық және адами ресурстарын анықтау, басып алынған территорияның өндіргіш күштерін зерттеу сияқты прагматикалық мақсаттарға сәйкес академиялық экспедициялар жіберіліп отырды. Сол кездері бұл академиялық экспедицияның материалдары сияқты, жергілікті тарихнамалық шығармалар да түземдіктердің өмірінің барлық алуан қырын қамтығандықтан кешенді сипатқа ие болды.

Шеткері аймақтарды ғылыми зерттеудің тақырып ауқымы кеңейген сайын ғылыми әдебиетте саяхаттың беллетристикалық жанры да терең тарала бастады. Бұл жанрдың кең танымалдығы сол дәуірдің сәнімен ғана түсіндірілмейді, бұл - жаңадан басып алынған территорияларды кешенді игерумен сипатталатын отаршылдық пен буржуазиялық кәсіпкерліктің мүдделеріне жауап беретін әлеуметтік-экономикалық мұқтаждықтан да туындаған еді. XVIII ғасырдың екінші жартысындағы бірқатар батысеуропалық саяхатшылардың аудармаларымен қатар, қазақ халқы туралы жазған П.С. Палластың (Путешествия по разным провинциям Россиийской империи. Спб.,1809. ч. 1-3), И.П. Фальктың (Записки путешествия. Поли. Собр. соч. ученых путешествий по России. Спб.,1824. т. 6.), Н.П. Рычковтың (Дневные записки путешествия в киргиз-кайсацкой степи. Спб., 1776) "күндізгі жазбалары" басылып шықты. XIX ғасырдың бірінші жартысындағы Қазақстан туралы жазған бірқатар ғалымдар да өз ғылыми еңбектерін саяхатнама формасында жазды: А. Вамбери, К. Лебедур, А. Бунге, К. Мейер, А.И. Шренк, П. Гельмерсен, Т.Ф. Базинер, П.А. Словцов, Г.Ф. Генс және т.б. Бұлардың көпшілігінің еңбектері Ресейде ғана емес, шетелдерде жарияланғандықтан, еуропалық ғылымның игілігіне де жатады.

Қазан төңкерісіне дейінгі орыс тарихнамасында қазақ тарихына катысты шығыстанушы -ориенталистердің еңбектерін ерекше атап өтуге болады. Бірқатар зерттеушілер осы уақытқа дейін ғылымға беймәлім болып келген араб, парсы, қытай деректерін орыс тіліне аударып, ғылыми айналымға енгізді: Н. Бичурин, В. Тизенгаузен, И. Березин, В.В. Вельяминов-Зернов, В.В. Бартольд және т.б. Тікелей қазақ тарихы үшін төмендегі ғылыми еңбектердің маңызы жоғары: "Печенеги, половцы и тюрки до нашествия татар", "Заметки об этническом составе тюркских племен и народностей и сведения об их численностей" (Аристов Н.А.), "Исследование о касимовских царях и царевичах" (Вельяминов-Зернов В.В.), "Очерки по истории казак-киргизского народа в связи с общими историческими судьбами других тюркских племен" (Чулошников А.), "Военно-статическое обозрение земли киргиз-кайсаков" (Бларамберг), "Область сибирских киргизов" (Красовский М), "История Сибири" (Миллер Г.Ф.), "Записки о киргиз-кайсаках Средней Орды" (Броневский С.Б.) және "Описание киргиз- казахских или киргиз-кайсацких орд и степей" (Левшин А.И.). Осы дәуірде өмір сүріп қазақ халқынан шыққан, өз халқының және қырғыздардың, Жоңғария мен Шығыс Түркістанның тарихы мен этнографиясын терең зерттеген талантты жас ғалым Шоқан Уәлиханов осы соңғы еңбектің авторын "қазақ халқының Геродоты" деп бағалағаны белгілі. Қазақ халқының әлеуметтік - экономикалық ахуалын зерттеу үшін XIX ғасырдың соңында осы өлкеге арнайы жабдықталып жіберілген Щербинаның экспедициясының маңызы зор болды. Сондай-ақ қазақтардың тілі мен дәстүрлі мәдениетін зерттеуде Алекторовтың, Потаниннің, Семенов-Тян-Шанскийдің, Радловтың еңбектері ерекше болды.

XVIII ғасырдың екінші жартысы мен XIX ғасырдың бірінші жартысындағы қазақ халқы туралы тарихи-этнографиялық Қазақстан тарихнамасының академиялық тармағының өкілдері, әдетте, жаратылыстанымдық және гуманитарлық білімдердің белгілі бір деңгейін игеріп, жалпыеуропалық ауқымда кеңінен танымал болған зерттеушілер еді. Олардың қатарына В.Н Татищев, Г.Ф. Миллер, П.С. Паллас, И.П. Фальк, И.Г. Георги, X. Барнадес, Г.И. Спасский, А.И. Левшин, Я.П. Твардовский, Г.С. Карелин, И. Сивере, К. Мейер және т.б. жатқызуға болады. Олардың көпшілігінің ғылыми-зерттеу қызметтері Ресейдің орталық ғылыми мекемелерінде немесе Ғылымдар академиясы, Азиаттық мұражай, Петербор, Мәскеу, Қазан, Харьков университеттері, кейінірек, Орыс географиялық қоғамы (1845 жылы ашылды) сияқты ғылыми орталықтармен тығыз байланыста өрбіді.

Қазан төңкерісіне дейінгі тарихнаманың келесі - тәжірибелік бағытын негізінен ресми лауазымды адамдар - әскерилер мен шекаралық әкімшіліктің шенеуніктері құрады. Патшалық өкімет оларға әкімшілік-шаруашылық қызметтеріне қоса, жергілікті жерден тарихи-этнографиялық ақпараттарды жинауды жүктеді. Өз еңбектерімен қазақ тарихнамасында іздерін қалдырған бұл тарихшылардың қатарында П.И.Рынков, И.Г.Андреев, С.Б.Броневский, Г.Ф. Гене анағұрлым танымал.

Жергілікті тарихи өлкетанудың ғылыми-танымдық мақсаттар мен міндеттерге жауап бергенімен, отаршылдық саясаттың прагматикалық мүдделерін орындап, күшті саяси конъюнктураның да ізін қалдырып отырды. Қазақстанды тереңірек зерттеу үшін осы аймақтың материалдық және адами ресурстарын анықтау, басып алынған территорияның өндіргіш күштерін зерттеу сияқты прагматикалық мақсаттарға сәйкес академиялық экспедициялар жіберіліп отырды. Сол кездері бұл академиялық экспедицияның материалдары сияқты, жергілікті тарихнамалық шығармалар да түземдіктердің өмірінің барлық алуан қырын қамтығандықтан кешенді сипатқа ие болды.

Шеткері аймақтарды ғылыми зерттеудің тақырып ауқымы кеңейген сайын ғылыми әдебиетте саяхаттың беллетристикалық жанры да терең тарала бастады. Бұл жанрдың кең танымалдығы сол дәуірдің сәнімен ғана түсіндірілмейді, бұл - жаңадан басып алынған территорияларды кешенді игерумен сипатталатын отаршылдық пен буржуазиялық кәсіпкерліктің мүдделеріне жауап беретін әлеуметтік-экономикалық мұқтаждықтан да туындаған еді. XVIII ғасырдың екінші жартысындағы бірқатар батыс - еуропалық саяхатшылардың аудармаларымен қатар, қазақ халқы туралы жазған П.С. Палластың (Путешествия по разным провинциям Россиийской империи. Спб.,1809. ч. 1-3), И.П. Фальктың (Записки путешествия. Поли. Собр. соч. ученых путешествий по России. Спб.,1824. т. 6.), Н.П. Рычковтың (Дневные записки путешествия в киргиз-кайсацкой степи. Спб., 1776) "күндізгі жазбалары" басылып шықты. XIX ғасырдың бірінші жартысындағы Қазақстан туралы жазған бірқатар ғалымдар да өз ғылыми еңбектерін саяхатнама формасында жазды: А. Вамбери, К. Лебедур, А. Бунге, К. Мейер, А.И. Шренк, П. Гельмерсен, Т.Ф. Базинер, П.А. Словцов, Г.Ф. Генс және т.б. Бұлардың көпшілігінің еңбектері Ресейде ғана емес, шетелдерде жарияланғандықтан, еуропалық ғылымның игілігіне де жатады.

Қазан төңкерісіне дейінгі орыс тарихнамасында қазақ тарихына қатысты шығыстанушы -ориенталистердің еңбектерін ерекше атап өтуге болады. Бірқатар зерттеушілер осы уақытқа дейін ғылымға беймәлім болып келген араб, парсы, қытай деректерін орыс тіліне аударып, ғылыми айналымға енгізді: Н. Бичурин, В. Тизенгаузен, И. Березин, В.В. Вельяминов-Зернов, В.В. Бартольд және т.б. Тікелей қазақ тарихы үшін төмендегі ғылыми еңбектердің маңызы жоғары: "Печенеги, половцы и тюрки до нашествия татар", "Заметки об этническом составе тюркских племен и народностей и сведения об их численностей" (Аристов Н.А.), "Исследование о касимовских царях и царевичах" (Вельяминов-Зернов В.В.), "Очерки по истории казак-киргизского народа в связи с общими историческими судьбами других тюркских племен" (Чулошников А.), "Военно-статическое обозрение земли киргиз-кайсаков" (Бларамберг), "Область сибирских киргизов" (Красовский М), "История Сибири" (Миллер Г.Ф.), "Записки о киргиз-кайсаках Средней Орды" (Броневский С.Б.) және "Описание киргиз- казахских или киргиз-кайсацких орд и степей" (Левшин А.И.). Осы дәуірде өмір сүріп қазақ халқынан шыққан, өз халқының және қырғыздардың, Жоңғария мен Шығыс Түркістанның тарихы мен этнографиясын терең зерттеген талантты жас ғалым Шоқан Уәлиханов осы соңғы еңбектің авторын "қазақ халқының Геродоты" деп бағалағаны белгілі. Қазақ халқының әлеуметтік - экономикалық ахуалын зерттеу үшін XIX ғасырдың соңында осы өлкеге арнайы жабдықталып жіберілген Щербинаның экспедициясының маңызы зор болды. Сондай-ақ қазақтардың тілі мен дәстүрлі мәдениетін зерттеуде Алекторовтың, Потаниннің, Семенов-Тян-Шанскийдің, Радловтың еңбектері ерекше болды.

XVIII ғасырдың екінші жартысы мен XIX ғасырдың бірінші жартысындағы қазақ халқы туралы тарихи - этнографиялық білімдердің жинақталуы бұл зиялы қауымның өкілдеріне осы халықтың әлеуметтік жағдайының, шаруашылық өмірінің, әдет - ғұрпы мен салт-дәстүрінің, жалпы мәдениетінің ерекшеліктері туралы теориялық тұрғыда ой қозғауға мүмкіндік берді. Қазақ халқының этникалық стереотиптері мен психологиялық ерекшеліктері И.Сиверстің, Ф.Назаровтың, А.Янушкевичтің, С.Трофимовтың еңбектерінде мейлінше жақсы сипатталған. Қазақстандық тарихшы И.В. Ерофеева Қазақстандағы шетелдік екі тарихнамалық үрдістің де - отаршылдық және гуманистік үрдістердің де философиясы мен әдістемелік негізін француз ағартушылығының идеялары, оның ішінде Монтескье мен Руссоның көзқарастары айқындайтынын жазады. Жалпы алғанда, қазан төңкерісіне дейінгі қазақ тарихына қатысты жазылған орыс авторларының жұмыстарын бірнеше бағыттарға немесе теориялық бағдарларға жіктеуге болады. "Табиғи шектер" теориясы (мысалы, Л.Ф. Костенко, А.И. Макшеев, М.А. Терентьев және т.б.) Ресейдің Қазақстан мен Орта Азияға дендеп кірген үдемелі қозғалысын еуропалық нәсілдің таралуы үшін адамзат тарихы дамуының табиғи барысы ретінде түсіндіреді. Бұл теорияға жақын келесі бір тұжырым Ресейдің жаулап алу саясатын этнографиялық және географиялық факторлармен негіздеуге тырысады, ол бойынша жазық жерге орналасқан орыс мемлекеті үнемі жер бетіне жайылуға ұмтылады.

Орыс тарихнамасындағы келесі бағыт Ресейдің агрессиялық пиғылын қазақ сияқты тағы да басқа бұратана халықтарды ағарту деген желеудегі олардың "өркениеттік миссиясымен" бүркемелейді. Бұл авторлар өз жұмыстарында еуропалық өркениеттің басымдылығын атап көрсетіп, оны Шығыс өркениетінен жоғары қояды. Ал тағы бір келесі бағыт өзінің түп тамырын тереңнен алады. Адасқан адамзатқа "ең дұрыс ілім -православиелік христиан дінін" таратудағы орыс халқының тарихи ұлы миссиясы туралы көзқарас өзінің бастауын XVI ғасырда пайда болған "Мәскеу - үшінші Рим" тұжырымдамасынан алады. Бұл славянофилдік көзқарас XIX ғасыр мен XX ғасырда орыстың қоғамдық ойының он бойын алып жатты десек, қателеспейміз. Орыстың қоғамдық ойындағы түбіршілдер мен батысшылдар полемикасын философиялық талдау орыс ойшылы Николай Бердяевтің "Тарихтың мәні", "Ресейдің рухы" еңбектерінде біршама терең сипатталады.

Ал либералдық бағыттың өкілдеріне келсек, олар қазақ халқының отаршылдыққа қарсы қарым-қатынасын түсіністікпен қабылдауға тырысып, жергілікті халықтың тарихын, тұрмысы мен шаруашылығын зерттеуге көңіл қойды.

Ресейдің қол астындағы қазақтардың тарихына қатысты жазылған, әсіресе, әр түрлі басылымдарда жарияланған мақалалармен сипатталатын материалдардың көп мөлшерде болуы аталмыш мәселенің көкейтестілігінен туындайды. Бірақ жергілікті халықтың тарихы мен мәдениетіне деген бұл қызығушылық патшалық өкіметтің отаршылдық саясатын іске асыру мақсатына бағындырылды.

Жарияланған материалдардың көпшілігі арнайы тарихи зерттеу деңгейіне көтеріле алмады және көбіне тек Рынков, Левшин сияқты білгір мамандардың еңбектеріне ғана жүгінетін компилятивті және тенденциялық сипатта болды. Көптеген мақалаларда айғақтық қателіктер, нақтылық пен қалаудың арасындағы сәйкессіздіктер кездесіп отырды. Бұл материалдардың маңызды құндылығы кәнігі зерттеушінің өзге тарихи деректерде кездеспейтін сол заман үшін де, қазіргі заман үшін де мәнді айғақтарды аңғара білуімен сипатталады.

Орыс тарихнамасында Қазақстанның Ресейге қосылуы немесе Ресейдің қазақ даласын біртіндеп жаулап алуы екі жаққа не пайда береді деген сұрақтың төмендегідей жауаптары беріледі. Патшалық Ресей үшін: орыстардың сауда айналымының күшеюі; басып алған жерлердің табиғи ресурстарын пайдалану; жаулап алған территорияны Еуропа мен Азия арасындағы транзит ретінде пайдалану; орыстардың мануфактуралық өнімдерін өткізу рыногын дамыту; коммуникациялық байланыстарды дамыту; переселендер үшін жер беру. Мұндай ой Л.Ф.Костенконың, А. Семеновтың, Ф. Лобысевичтің, Ф.Щербинаның, Н.Н.Балкашиннің және т.б. еңбектерінде ұшырасады. Ал қазақтар үшін: орыстардың қолтығының астында сыртқы қауіп-қатердің жойылуы; руаралық қырқыстың тоқтатылуы; сауданы дамытып, отырықшылыққа көшу; әскери міндеткерліктен босату; өмір деңгейін көтеру; еуропалық өркениетке тартылу (И.Львов, Н.Л.Мордвинов, О.Шкапский және т.б.).

Ал қазақ тарихнамасында бұл кезең мүлдем басқаша реңмен сипатталады. Көшпелі қазақтардың ауызша тарихи білімінің негізінде қағазға түсіріліп жазылатын ортағасырлық шежірелік (арабша шаджарад бұтақ, тармақ дегенді білдіреді) дәстүр бұл дәуірде де маңызын жоғалтпай, онан ары жалғасын тапты.

Аталмыш кезеңдегі ірі тарихшылардың бірі Құрбанғали Халиди өзінің белгілі "Тауарих-и хамса" еңбегінде қазақтың саяси - этникалық тарихынан біршама мағлұматтар береді. "Бес тарих" деп те аталатын бұл еңбектің бір тарауы "Ресейдің Шығыс Түркістанға аяқ басуы" деп аталады. Қазақтың дәстүрлі тарихнамасындағы бұл стиль кешегі кеңес дәуіріне дейін азаматтық тарихпен бірге сақталып келді. Орталық Азияның тарихына қатысты ірі жазба дерек Әбілғазының "Түрік шежіресінен" кейін XVIII ғасырдағы қазақ тарихына қатысты жазба деректер аз. Бірақ бұл ақтаңдақтардың орнын Есім ханның, Тәуке ханның, Сәмекенің, Әбілмәмбеттің ұрпақтарында сақталып келген шежірелер толықтырады. Қазақ халқындағы мұндай шежірелерге патша үкіметі саяси мән беріп, жергілікті әкімшіліктер арқылы жинатып отырды. Мұндай шежірелер мұрағаттарда молынан ұшырасады. Осындай шежірелерді Т.Андреев, А.Андре, Н.Аристов, Б.Броневский, Н.Веселовский, Н.Городеков, В.Григорьев, Ә.Диваев, М. Ладыженский, Л. Мейер, Г. Потанин, Г. Саблуков, А. Ягман және т.б. орыс әрпіне көшіріп жинаған. Қазақ халқының өзі 200-ден астам ру - тайпалардан тұрса, солардың әрқайсысының өз шежіресі болды. Әр рудың өзінің шежіреші - насабшы ақсақал қарттары болды. Олар қары сөзге жетік болатын. Аталмыш дәуірдегі халық арасына танымал шежірешілер қатарына Ахмет Жанторинді, Мұса Шормановты, Абдолла Ниязов, Өтей Бөжейұлы, Қорғанбек Біржанұлы, Диқанбай, Саурық, Ережеп, Қылышбай, Күзембай, Торғай би және т.б. жатқызуға болады. Абай Құнанбайұлының, Мәшһүр Жүсіп Көпеевтің, Шәкәрім Құдайбердіұлының, Нұржан Наушабаевтың, Алдаберген Нұрбекұлының, Мұхамеджан Тынышпаевтың, Ибрагим Халфиннің және т.б. бұл шежірелік дәстүрді жазба деректермен, азаматтық ғылыми зерттеулермен шебер ұштастыра білгені белгілі.

Дегенмен отаршылдық дәуірдегі қазақ тарихнамасының өзіндік ерекшеліктері болды. Батыстың белгілі ойшылы Бенедетто Кроченің тарихты филологиялық (компилятивті), поэзиялық (эстетикалық), риторикалық және тенденциялық тарих деп бөлетіні бар. Көшпелі өмірқамын берік ұстанып келген қазақ халқының замана талабына ілесе алмай, бодандық бұғауын киген бұл заманда осы тарихнамалардың барлық түрлері де молынан кездесетін сияқты. Тарих пен тарихнаманың арасынан шыға отырып, жалпылай айтқанда, қазан төңкерісіне дейінгі қазақ тарихнамасында көрініс тапқан үш дүниетанымдық -мәдени бағдарды аңғаруға болады: дәстүршілдік бағдарды ұстанған қазақтың зар заман ақындары (Шортанбай Қанайұлы, Дулат Бабатайұлы, Мұрат Мөңкеұлы); батысшыл бағдар ұстанған қазақ ағартушылары (Шоқан, Ыбырай, Абай) және тәуелсіздік арқылы модернизация міндетін шешуге ұмтылған қазақтың ұлтшыл либерал - реформаторлары (Алаш қозғалысы).

Шортанбай Қанайұлы дербестіктен айырылып, бодандық бұғауына түскен заманның құбылуын былайша суреттейді:

"Анты жұқпас бойына,

Әрне түсер ойыңа

Жалмауыз болды өлкенің

Қазақ, сенің сорыңа.

Арқадан дәурен кеткен соң,

Қуғындап орыс жеткен соң,

Тіпті амал жоқ, қазақтар,

Енді сенің торыңа.

Орыс - бүркіт, біз - түлкі,

Аламын деп талпынды.

Орыстан қорлық көрген соң

Отырып билер алқынды".

Дулат Бабатайұлы метрополиядан енген жаңалықтардың ықпалымен дәстүрлі құндылықтардың құлдырағанына қынжылады:

"Кешегі бір заманда,

Қасиетті еді хан, қараң,

Қайран қазақ, қайтейін

Мынау азған заманда

Қарасы - антқор, ханы - арам.

Төсекте жатып керіліп,

Түзге отырса ерініп,

Аяғын буған қойға ұқсап,

Мойынсұнып беріліп,

Қол созбайды азатқа".

Ал Мұрат Мөңкеұлы патшалық орыс мемлекетінің отаршылдық саясатын жеріне жеткізе әшкерелей түседі:

"Еділді алса - елді алар,

Енді алмаған нең қалар?

Жайықты алса — жанды алар,

Жанды алған соң нең қалар?

Ойылды алса - ойды алар?

Ойлашы, сонда нең қалар?.

"Зар заман" поэзиясының бұл үш алыбының шығармаларының мазмұны терең пессимистік сарынға толы. Олар заманның дағдарысын айшықтап ашып бергенімен, ата дәстүрді көксегенімен, тығырықтан шығатын жаңа бағытты көрсетіп бере алмады.

3. ҚАЗІРГІ ДӘУІРДЕГІ ҚАЗАҚТЫҢ ТАРИХИ

САНАСЫН ЗЕРТТЕУ ҮРДІСТЕРІ

XIX ғасырдағы қазақтың рухани мәдениетінің көрнекті өкілдері Шоқан Уәлиханов, Ыбырай Алтынсарин және Абай Құнанбаев өмірдің дәстүрлік формаларынан гөрі батыстық сананың формаларын, Батыстың қоғамдық институттары мен құндылықтарын игеруге шақырды. Егер зар заман өкілдері дәстүршілдікке бой ұрса, ағартушылар Батыстан енген жаңашылдықтарды қабылдай отырып, білім мен ғылымды бақытқа жеткізер күш ретінде жоғары қойды.

Осы тұрғыдан алғанда, дәстүр мен жаңашылдық арасындағы тартыстың кез келген ұлттың әлеуметтік-мәдени динамикасында, әсіресе, транзитті деп аталатын қоғамдарда орын алып, күрделі де қайшылықты мәселелердің қатарына жататыны белгілі. Олардың өзара әсерінің негізгі үш формасын анықтауға болады: біріншісі - жаңашылдыққа қарсылық көрсете отырып, оны теріске шығару және көне тәртіптерге сүйену; екіншісі -жаңашылдыққа бейімделе отырып, ескі дәстүрді бұзу; үшіншісі - жаңашылдықты құбылта отырып, оны дәстүрге сыятындай қалыпқа келтіру. "Тарих философиясының мәселелері: әлеуметтік - мәдени үрдістегі дәстүр мен жаңашылдық" деген жинақтың ішінде қазіргі заманғы поляк зерттеушісі Е. Шацкий "дәстүр" мен "дәстүршілдік" ұғымдарының арақатынасын ашып көрсетеді. Дәстүршілдіктің, әсіресе оның екі формасының -консерватизм (консервация) мен архаизмнің (реставрация) дәл осы дәстүрдің бұзыла бастаған кезінде ғана орын алатындығы айтылып, дәстүр уақыты мен тарих уақытының арасындағы алшақтық, дәстүрдің бір мәнділігі мен тарихтың көп мәнділігі зерделенеді.

Бұл екі құбылыстың арасындағы тартыс Ресейде бірнеше ғасырға созылған славянофильдер мен батысшылдар арасындағы идеялық күрестен көрінсе, Қазақстанда да жоғарыда аталған екі бағдардың айырмашылығынан анық байқалып, бүгінгі тәуелсіздік тұсында да осындай полемикалық айтыс-тартыстың созылып келе жатқаны рас.

Сонымен, ағартушылық та тек элитарлық бағытта жүріп, отаршылдық жағдайында қазақтардың әлеуметтік-саяси мәселелерін, ұлттық бірегейлену мен ұлт-азаттық мәселелерін шеше алмады. Дегенмен, бұл ағартушылық идеялар реформаторлықпен бірігудің нәтижесінде қоғамдық санада жаңа идеялық ағымдардың пайда болып, қазақтардағы Алаш қозғалысының сипатынан айшықты көрінетін, отаршылдық езгіде қалған елдердің әлеуметтік-саяси және рухани дамудың жаңа сатысына жету жолындағы саяси және мәдени модернизация үшін болған күреске жол ашты. "Қазақ" газеті мен "Алаш" қозғалысының төңірегіне топтасқан қазақ зиялыларының бір тобы (Ә. Бөкейханов, А. Байтұрсынов, М. Дулатов, М. Жұмабаев, Ж. Аймауытовтар) либерал -демократиялық нұсқаларды ұлттық дәстүрге лайықтай отырып, тәуелсіздік үшін күресіп қана қоймай, өз шығармаларында сол замандағы қазақ тарихының ең өзекті мәселелерін көтерді. Олардың жан - жақты қызметінің бір қоры қазақ тарихнамасын да қамтиды. "Оян қазақ!" (М. Дулатов), "Тәңірі", "Түркістан", "Мен кім", "Тез барам" (М. Жұмабаев), "Қазақ өкпесі", "Тәні саудың жаны сау", "Қазақша оқу жайында" сияқты шығармалардың атауының өзі осыны меңзейді.

XX ғасырдың басындағы қазақ халқы азаттық алу, төл мәдениетті заманына сай өркендету мүмкіндігінен большевиктердің билік басына келіп, кейінірек, тоталитарлық жүйенің орнауы себепті айырылды. Кеңестік дәуірдегі қазақ тарихнамасы мүлдем өзге арнаға түсті.

Кеңестік дәуірде тарих ғылымы да бүкіл қоғамдық сана мен барлық ғылым салалары сияқты маркстік - лениндік қондырғының қол астында қалып, осы әдістеменің толық ықпалында болды. Бұл әдістеме бойынша өткен шақ туралы ғылым ретіндегі тарихи білім өз бойына алдыңғы қоғамдық - экономикалық формациялардың дамуының заңдылықтары туралы, оның ішінде әр түрлі қоғамдық таптардың әлеуметтік-саяси тәжірибесі туралы да көзқарастардың кешенін кіргізуі тиіс еді. К.Маркс пен Ф.Энгельс өздерінің "Коммунистік партияның манифесі" атты еңбектерінде өмір сүрген барлық қоғамдардың тарихын таптар күресінің тарихы деп анықтағаны белгілі. Әрбір нақты тарихи уақиғаның мәнін талдауда тек таптық тәсілді қолданғанда ғана бүкіл - әлемдік тарихи үрдісті тұтас құбылыс ретінде қабылдауға болады деп түсіндірілді немесе В.И. Лениннің сөзімен айтқанда, тек сол ғана "адамдардың ынтасының немен анықталатынына, қайшылықты идеялар мен ұмтылыстардың қақтығысы неден туатынына түсінік береді". Бұқара халық пен таптардың объективті идеялары мен ұмтылыстары ең алдымен сәйкес қоғамдық қатынастарды қамтамасыз ететін қоғамның экономикалық құрылысымен, өмірдегі нақты -тарихи материалдық базиспен анықталады. Қоғамдық қатынастардың барлық жиынтығының органикалық құрамдас бөлігін әлеуметтік күштердің бүкіл кешенінің, яғни, ең алдымен, идеологиялық, құқықтық және моральдық - адамгершілік күштердің өзара әрекетін өз бойына енгізетін саяси қатынастар құрайды. Міне, осы заңдылықтар жалпы адамзат тарихына ортақ деп есептелді және осындай формациялық тәсіл тоталитарлы отаршылдық езгісіндегі қазақ тарихына да таңылды.

Бұл заманда маркстік-лениндік рухтағы философияның тек қоғамдық-саяси өмірдегі идеологияның негізгі құралы болып қана қоймай, бүкіл жаратылыстанымдық және әлеуметтік - гуманитарлық ғылымдардың әдістемелік негізі болғаны да белгілі. Сондай -ақ ол өмірдің барлық дүниетанымдық қырларын түсіндіріп беретін бірден-бір дұрыс әмбебап ілім рөліне ұмтылды. Рухани саланың кеңестік дәуірге тон ерекшеліктеріне орай сол заманғы адам менталдылығында үстемдік еткен бұл ілімнің өзіндік орнын жоққа шығаруға болмайды.

Кеңес дәуірінде Қазақстандағы тарих ғылымы да орталықтағы сияқты мейлінше идеологияландырылған сипатымен ерекшеленді. Сондықтан да тарихи проблематиканың негізгі тақырыптарын елдегі тап күресі, қазан төңкерісінің тарихи рөлі, социалистік өндіріс, буржуазиялық өмір тәртібін сынау, интернационализм, мәдени төңкеріс және т.б. құрады да, тарихнама барынша тенденциялық тұрпатта болды. Дегенмен, қазақ халқының этногенезі мен этникалық тарихы, дәстүрлі шаруашылығы мен мәдениетіне қатысты тақырыптардың да көтеріліп, олар туралы орасан зор тарихи-этнографиялық материалдардың жинақталып, тарихи ғылымының дамуына оң ықпалын тигізгенін де айта кету керек.

Жалпы алғанда, кеңес дәуірінде отандық тарих ғылымы өз дамуының барысындағы сапалы түрде жаңа деңгейге көтерілді.

Қазан төңкерісінен кейінгі кезеңде қазақ халқының тарихына байланысты тарихи-этнографиялық мәліметтердің үлкен көлемі ғылыми айналымға енді, отандық кәсіби тарих ғылымы қалыптасу кезеңінен өтті. Кәсіби тарих ғылымын қалыптастыруда және елімізде тарих саласындағы ғылыми-зерттеу жұмыстарын ұйымдастыруда екінші дүниежүзілік соғыстан кейін құрылған Қазақ КСР Ғылымдар академиясы құрамында Ш.Ш. Уәлиханов атындағы Тарих, археология және этнография институты үлкен рөл атқарды. 1930 және 1950 жылдар аралығында қазақтардың қазан төңкерісіне дейінгі де, кеңестік дәуірдегі де тарихын қорытуға арналған тарихи зерттеулер пайда болды. Ең алғашқы мұндай еңбектердің қатарына С.Д. Асфендияровтың және М.П. Вяткиннің еңбектерін жатқызуға болады.

Түркі халықтарының, оның ішінде қазақ халқының шығу тегі мәселесіне деген тарихшылардың, этнографтардың, антропологтардың лингвистердің қызығушылығының өсе түскенін 1942 жылы Тәшкент қаласында өткен Орта Азия мен Қазақстан халықтарының этникалық тарихы бойынша КСРО FA сессиясының материалдарынан аңғаруға болады. Бұл материалдарды осы аталмыш уақыт аралығында кең көлемдегі тарихи деректерді (жазбаша, этнографиялық, фольклорлық, археологиялық, антропологиялық, лингвистикалық) талдау нәтижесінде ғалымдардың көп жылғы және жан-жақты ғылыми ізденістерінің белгілі бір деңгейдегі қорытындысы деп бағалауға болады.

Қазақстан мен Орта Азиядағы глотто және этногенетикалық үрдістер туралы білімдердің тереңдеуіне А.Н. Бернштамның, А.Х.Марғұланның, С.В. Киселевтің, Л.P. Қызласовтың, С.П. Толстовтың, К.А.Ақышевтің, М.П. Грязновтың, М.В. Воеводскийдің, М.Қ. Қадырбаевтың, С.С. Черниковтың және т.б. археологиялық ғылыми ізденістері көп ықпал етті. Аталған авторлар Қазақстан мен Орта Азияның ертедегі мәдениеті өте жоғары деңгейде болғандығын және бұл аймақтың тарихи үрдістің тек объекті болып қана қоймай, субъекті де болғандығын, яғни жекелеген кезеңдерде саяси тарих саласында болмасын, рухани мәдениет саласында болмасын, дамуға ықпал етіп, адамзат мәдениетінің жасампаздарының бірі болғандығын ғылыми тұрғыда дәлелдеп жазады. Осы зерттеушілердің еңбектерінің нәтижесінде қола дәуірінің мәдениеті - андронов мәдениеті туралы көзқарас кеңейіп, дәлелдене түсті. Деректерді ғылыми сараптау негізінде Қазақстан территориясындағы көшпелі және жартылай көшпелі мал шаруашылығының сабақтастығы айқындалып, бұл мәдениет өкілдерінің біздің жеріміздегі этногенетикалық үрдіс барысындағы энеолиттік этномәдени субстрат екендігі анықталды.

Аталмыш кезеңнен біздің заманымызға дейінгі бірінші мыңжылдықта кең байтақ еуразиялық кеңістікте болып өткен этносаяси үрдістерде ерекше рөл атқарған ерте темір дәуірінің сақ тайпаларын ғылыми тарихи тұрғыдан зерттеу едәуір алға басты. Мәселені талдау тек археологиялық материалдарға ғана емес, ежелгі грек және ежелгі парсы жазба деректеріне негізделді. Бұл ғалымдарға зерттеудің деректемелік көзін кеңейтіп, бұл этникалық дәстүрдің тасымалдаушыларының саяси және әлеуметтік-экономикалық қатынастары, материалдық және рухани мәдениеттері туралы тарихын қалпына келтіруге мүмкіндік берді. 1960 жылдардың соңында Есік қорғанынан табылған сақ көсемі - "Алтын адамның" даңқы күллі әлемге тарады. Сақ дәуірінің тарихы мен мәдениетін, мифологиясы мен өнерін зерттеуде К.А. Ақышевтың еңбегі зор болды.

Біздің заманымыздың бірінші мыңжылдығынан бастап қытайлық жазба деректерде "у-сун" деген этнониммен белгілі Жетісу жерін мекендеген көпсанды халықтардың атауы кездеседі. А.Н. Бернштамның, М.В. Воеводскийдің және М.П. Грязновтың археологиялық зерттеу жұмыстарынан кейін "үйсіндер" туралы мәліметтер К.А. Ақышевтің, Ю.А. Зуевтің, И.И. Умняковтың еңбектерінде ғылыми-зерттеу нысанына айналды. Ю.А. Зуевтің жұмыстарының маңызды абыройы ғылымда қытай транскрипциясы бойынша белгілі түрік тілдес мәдени лексиканың этнонимдерін, эпонимдерін, топонимдерін және өзге де элементтерін, яғни жекелеген ономастикалық категорияларды этимологизациялаудың нәтижесінде усундерді түркі тілдес этникалық қауым ретінде анықтауы болды. Қазақстан тарихын қалпына келтіруде археология ғылымының ұшан-теңіз жұмыс атқарып отырғанын ерекше атап өтуге болады. Жоғарыда аталған зерттеушілердің қалаған ғылыми дәстүрін С. Жолдасбаевтың, Н. Алдабергеновтің, М. Елеуовтің, Ә. Төлеубевтың, Ж. Таймағамбетовтің және т.б. абыроймен жалғастырып келе жатқанын ескеру керек.

Қазақстанның ерте дүниедегі тарихының білгір мамандарына айналған осы жоғарыда аталған авторлар еуразиялық кеңістіктегі этногенетикалық және саяси үрдістердегі ғұн және қаңлы тайпаларының рөлін, олардың бір-бірімен генетикалық байланыстары жөнінде, осы тайпалардың саяси-әлеуметтік жағдайы және шаруашылығы мен мәдениеті жөнінде құнды ғылыми еңбектер жазды. Және бұл авторлардың барлығы дерлік Қазақстан территориясын мекендеген осы тайпалардың түрік текті екендіктерін мақұлдайды.

Прототүрік заманы туралы мәселе - ежелгі Қазақстанның этникалық тарихнамасындағы ең осал қырлардың бірі. Біздің заманымыздың бірінші мыңжылдығында түркі елінің ұйысуының саяси және этномәдени алғышарттары түзіле бастаған кезеңде әр алуан этникалық бірлестіктердің нақты этногенетикалық рөлі туралы ғылыми ақпараттың үзіктілігі деректемелік көздің әлсіздігімен ғана емес, ғылымда этногенетикалық үрдістің жеткілікті негізделген әдістемесі болмауымен де түсіндіріледі.

VI-VIII ғасырлардағы түркі қағанаттарының тарихнамасы саласында біршама жетістіктерге қол жеткізілді. Мұның себебі бұл кезеңге катысты әр түрлі сипаттағы қытай, парсы, Византия, араб жазба деректерінің молшылығымен қатар, табылған жерлеріне орай "Орхон - Енисей" деген шартты атаумен белгілі төл алфавитті қолдану арқылы түркі қағандарына, әсіресе, Білге - қағанға, Тоныкөкке, Күлтегінге, Елтеріс-қағанға, Қапаған -қағанға арнап балбал тастарға жазылған эпиграфиялық ескерткіштердің болуы еді. XVIII ғасырдан ғылыми айналымға енген бұл сына жазуының кілтін дат ғалым В. Томмсен тауып, оны орыс ғалымы В. Радлов жүргізіп оқып шыққаннан кейін бұл ескерткіштер ориенталистік ғылымның игілігіне айналды. Бұл бағытта В.М. Жирмунский, С.Г. Кляшторный, Н.А. Кононов, С.Е. Малов, Ә.Құрышжанов, М.Томанов және т.б. тарихшылар мен лингвист - түркологтардың еңбектері ерекше атап айтуға тұрарлық.

Еліміздің тарихындағы ең маңызды кезең XV ғасырда қазақ халқының қалыптасуы мен қазақ хандығының құрылуы болып табылады. Қазақ хандығының құрылуы мен даму тарихына қатысты қалам тартқан танымал тарихшылар қатарына мыналар жатқызылады: М.Х. Әбусейітова, К.М. Байпақов, В.В. Востров, Н. Ибрагимов, С.Г. Кляшторный, Н.Н. Мингулов, М.С. Мұқанов, К.А. Пищулина, Т.И. Сұлтанов, В.П. Юдин және т.б. Осы ғалымдар өз зерттеулерінде шығыстық жазба ескерткіштердің үзінділерін мейлінше көбірек пайдаланып, оларды ғылыми айналымға енгізе отырып, отандық деректану ғылымының қалыптасуына елеулі үлестерін қосты. Тарих философиясымен және тарихи зерттеулердің әдіснамасымен, деректанумен айналысатын еліміздегі тарихшы -медиевистердің бір тобы белгілі шығыстанушы - ғалым В.П. Юдиннің төңірегіне шоғырланды. Олар ортағасырлық шығыстық жазба деректерді салыстырмалы - мәтіндік талдау, оларды идеялық - саяси және мәтіндік ерекшеліктері бойынша жіктеу сияқты деректанулық мәселелерге үлкен көңіл қойды. Осының нәтижесінде ортағасырлық қазақ тарихына қатысты жазылған он жеті парсы және түркі деректерін жинақтаған "XV-XVIII ғғ. Қазақ хандығы бойынша материалдар" атты ұжымдық аударма - еңбек жарияланды.

1950 жылдары қазақстандық тарих ғылымында көшпелілердің дәстүрлі әлеуметтік қатынастарының формациялық сипаттамасы мәселесі ғалымдардың арасында үлкен пікірталас тудырды. Авторлардың басым көпшілігінде қазақтардың көшпелі қоғамының феодалдық сипаты еш күмән тудырған жоқ, бірақ ғылыми ізденістер мен пікірлердің алшақтығы номадизмнің қоғамдық құрылымының, ең алдымен, әлеуметтік-экономикалық құрылымының ерекшеліктері жөнінде болды. Сондықтан болар барлық көшпелітанымдық зерттеулерде күні кешеге дейін "патриархалдық - феодалдық қатынастар" деген ұғым қолданыс тауып келді, ал бұл маркстік формациялық теорияға сәйкес келе бермейтіні белгілі. Бұл көшпелілердің қоғамдық қатынастар құрылымында екі бастаудың да -феодалдықтың да, патриархалдық - рулықтың да симбиозы тұрғанын көрсетті.

Осы мәселенің түбіне тереңдеген сайын көшпелі ортадағы меншіктік қатынастардың ерекшелігіне байланысты екі қарама - қарсы көзқарас айқындалды. Көшпелітанудың негізгі теориялық - әдіснамалық және нақты - тарихи сұрақтары белгіленген бұл мәселе әуел бастан ғылыми тәсілдердің айғақтық материалдарын беру деңгейі жағынан әр алуан пікірлердің түйіскен тұсы болды. Мұның айшықты көрінісін 1955 жылы Тәшкент қаласында өткен Орта Азия мен Қазақстан ғалымдарының, сондай-ақ одақтың жетекші көшпелітанушыларының ғылыми сессиясының материалдарынан аңғаруға болады.

Сессияда негізгі баяндама жасаған Л.П. Потапов пен оның жақтастары, олардың пікірінше, орта ғасырлар дәуірі мен жаңа замандағы көшпелі қоғамның феодалдық идентификациясының негізгі өлшемі болып табылатын жерге жеке меншіктің көшпелі ортада болғандығы туралы тезисті жақтады. Бұл жорамалдың негізіне Маркстің жерге жеке меншіктің абсолюттік монополиясы феодалдық қоғамдық жүйенің қызмет етуінің негізгі факторы (принципі) деген белгілі қағидасы себеп болды.

Ал бұған қарама-қарсы көзқарасты ұстанушылар, негізінен В.Ф. Шахматов пен С.Е. Толыбеков, көшпелілік жағдайында феодалдық меншіктің нысаны ретінде, номадтардың өндірістік қатынастар жүйесіндегі құрылым құраушы элемент ретінде малды қарастырды. Көшпелі ортада өндірістік үрдісті ұйымдастырудың ерекшеліктеріне орай жер берілген экономикалық жүйенің заттық - материалдық негізі, жалпы ортақ шарты ғана болып табылады.

Осы жылдары көшпелітанудың негізгі мәселесі - көшпелілердің меншік қатынастары мәселесі - пікірталастың өзегіне айналғанымен мәселенің әдістемесіне іс жүзінде айқындық әкеле қойған жоқ. Кейінірек көшпелі - қазақтардың қоғамдық қатынастары мәселелері С.З. Зимановтың, Д.К. Кішібековтың, Н.Е. Масановтың көлемді де терең монографияларында кеңінен зерттелді.

Қазақ қоғамының дәстүрлі әлеуметтік құрылымын анықтаудағы қайшылықтар да осы маркстік формациялық кестеге сай келмеуі себепті туындады. Дегенмен, қазақтың дәстүрлі қоғамындағы батыр, би, төлеңгіт, тархан сияқты әлеуметтік категориялардың ғылыми әдебиеттерде ашылғанын айта кету керек. Номадизмнің дәстүрлі әлеуметтік құрылымының ерекшеліктерін зерттеуде көшпелілердің күрделі қоғамдық байланыстарында бір - біріне сатылы түрде бағынатын өндірістік, институционалдық, идеологиялық, моральдық - этикалық және т.б. қатынастарды ескере отырып, негізгі таптармен қатар, "аралық" әлеуметтік түзілімдердің рөлін анықтайтын типологиялық тәсіл қажет.

Қазан төңкерісіне дейінгі Қазақстанның тарихын тарихи - этнографиялық зерттеудегі қомақты жетістіктердің қатарына қазақ халқының дәстүрлі материалдық және рухани мәдениеті бойынша жазылған бірқатар зерттеулерді жатқызуға болады. Қазақтардың мәдени мұрасындағы этникалық өзгешелікті айқындауға мүмкіндік беретін бұл бағыттағы зерттеулерге тарихшы - этнографтармен қатар, өнертанушылар мен әдебиеттанушылар да өз үлестерін қосты. Әсіресе Х.А. Арғынбаевтың, Т.К. Басеновтың, Ө. Жәнібековтің, Ә. Қоныратпаевтың, М.Мағауиннің, Ә.Х.Марғұланның, Е.А.Масановтың, М.М.Меңдіқұловтың, М.С.Мұқановтың, Қ. Өмірәлиевтің, А.С. Орловтың, А.А.Потаповтың еңбектері оқырман қауымға кеңінен мәлім болды. Бұлардың еңбектерінде қазақ халқының дәстүрлі материалдық және шаруашылық мәдениеті, қолданбалы өнері, декоративті - монументалды өнері, астрономиялық ұғым - түсініктері, тілі мен әдебиеті, фольклоры мен поэзиялық мәдениеті ғылымның әр алуан қырынан зерттеледі.

Қазақ халқының жиырмасыншы ғасырдағы тарихнамасы кеңес дәуіріндегі сыңаржақтылықпен жазылғаны белгілі. Ал шындығында қазақтар осы ғасырдың бірінші жартысының өзінде осыған дейін бірнеше ғасырларда көрген нәубетін жинақтап қосқаннан сан мәрте асып түсетіндей зұлымдықтарды бастан кешірді. Ғасырдың басында ұлттық сананың оянуы, зиялы қауым мен қоғамдық-саяси қозғалыстар мен партиялардың құрылуы, ұлт-азаттық күрестің етек алуы большевиктердің билік басына келуімен тоқтап қалды. Голощекиннің ұйымдастырған "кіші қазаны", коллективтендіру мен индустриалдандыру барысында социалистік құрылыс үшін "мал дайындау" мен "астық дайындау" деген желеумен қазақтардың бар малынан айырылып, аштыққа ұшырауы, 1930 жылдары "Алаш" қозғалысының өкілдерінен бастап (Ә. Бөкейханов, А. Байтұрсынұлы, М. Дулатов, М. Жұмабаев және т.б.), Құдайбердіұлы, С. Сейфуллин, I. Жансүгіров, Б. Майлин, С. Асфендиаров және т.б. мәдениет және ғылым қайраткерлерін, сондай-ақ Т. Рысқұлов, Н. Нұрмақов, С. Қожанов, О. Жандосов, А. Досов, А. Асылбеков, С. Сәдуақасов және т.б. көрнекті мемлекеттік және қоғамдық қайраткерлерді жұлып кеткен саяси қуғын-сүргін, Ұлы Отан соғысы - міне, бұл кезеңде қазақ халқының басына түскен зұлматтың толық емес тізімі, осындай.

Кеңес дәуіріндегі Одақ құрамындағы социалистік республика ретіндегі Қазақстанның тарихына қатысты қалам тартпаған тарихшы кемде-кем болар. Мұндағы негізгі тақырыптар қатарына мыналарды жатқызуға болады: Қазан төңкерісінің рөлі, жаңа экономикалық саясат және оны сынау, азамат соғысы, тап күресі, партия ішіндегі алауыздық, социалистік құрылыс, сауатсыздықты жаппай жою және мәдени төңкеріс, индустриалдандыру мен ұжымдастыру, Ұлы Отан соғысы, тың игеру, комсомол құрылыстары, социалистік өндіріс пен стахановшылдық бәсеке және т.б. Осы тақырыптардың төңірегінде жазылған еңбектердің барлығы дерлік коммунистік партия мен социалистік құрылысты мадақтаумен ерекшеленеді. Соғыстан кейінгі жылдар сталиндік тоталитарлық жүйенің толық орнаған кезеңі еді. Сталиннің қабылдаған "ВКП(б)- ның қысқаша курсы" ғылым мен әдебиет, мәдениет пен өнер салаларындағы нағыз "цензуралық құжатқа" айналды.

Бұл жылдардағы ең даулы саяси үрдіс "XIX ғасырдың 20-40- жылдарындағы Қазақстан" атты еңбегінде осыған дейінгі буржуазияшыл - ұлтшылдардың тұжырымдамасының жалғасын ұстанды деген айып тағылған "Бекмахановтың ісі" болды. Жас ғалымның шыншыл және батыл ойлары коммунистік идеологияның догмаларына сүйенген кеңестік тарих ғылымының шеңберіне сыймады және сол үшін 1951 жылы Ғылымдар академиясынан шығарылып, жиырма бес жылға сотталды. Е. Бекмахановтың ісі жалғыз болған жоқ. Әділетсіз саяси айыптаулардан А. Жұбанов, Қ. Жұмалиев, Б. Сүлейменов, Е. Ысмаилов және т.б. көрнекті ғалым - қоғамтанушылар зардап шекті. Ә.Әбішев, Қ.Аманжолов, Қ. Бекхожин, С. Бегалин сынды ақын-жазушылар саяси қате жіберді деп айыпталды. Қазақ КСР ҒА Президенті Қ.И. Сәтбаев, сондай-ақ аса көрнекті жазушы әрі ғалым М.О. Әуезов саяси қуғын-сүргіннің салдарынан Мәскеуге қашуға мәжбүр болды.

1956 жылы КОКП XX съезінде "жеке басқа табынушылықты игеру" туралы мәселе қойылып, әкімшіл-әміршіл жүйеге қарсы тұңғыш рет дауыс көтерілді. Алайда, бұл "жылымық" алысқа бармай, қайта құру дәуіріне дейін кеңестік ел онан ары қарай тоқырау бағытындағы даму жолына қайта түсті.

Қазан төңкерісіне дейінгі және, әсіресе, кеңестік дәуірдегі Қазақстанның тарихына байланысты еңбектер көп жазылғанымен, осы кезеңдерге қатысты тарихнамалық еңбектер саусақпен санарлықтай. Бұл, бір жағынан, тарихнаманың дербес ғылыми сала және арнаулы дисциплиналық пән ретінде кеш пайда болуымен түсіндіріледі. Қазақстандық тарихнама ғылымының танымал өкілдері қатарына Г.Ф. Дахшлейгерді, Д.И. Дулатованы, Н.В. Ерофееваны, Ж.Қ. Қасымбаевты және т.б. жатқызуға болады.

1991 жылы Кеңес Одағы ыдырағаннан кейінгі алғашқы бесжылдықта өзге де ТМД елдері сияқты біздің тәуелсіз республикамыз да көптеген қоғамдық-саяси, әлеуметтік-экономикалық және мәдени-рухани өзгерістерді бастан кешірді. Ұлттық тарихтың беттерінен айшықты орын алатын аса маңызды өзгерістер қатарына елдің егемендік алуы, тұңғыш Президенттік және Парламенттік сайлаулар өткізу, тәуелсіздігімізді жұртшылықтың мойындап, БҰҰ- на мүше боп кіру, мемлекеттік рәміздерді, нысандарды және Ата заңды қабылдау, ұлттық валютаны және банк жүйесін қалыптастыру, жоспарлы экономикадан бас тартып, нарықтық қатынастарға түсу, елді саяси-әкімшілік тұрғыдан реформаландыру және т.б. жатқызуға болады. Тәуелсіз халықтың қоғамдық санасындағы түбегейлі өзгерістер тарихи тағдырдың тәлкегімен ұмыт болған ұлттық дәстүр мен мәдениетті, тіл мен тарихи өткенді қайта жаңғыртуымен сипатталады.

Бұл тұрғыдан алғанда біршама жетістіктерге қол жеткізілді. Тұншығып келген дәстүрлі әдет-ғұрыптар жаңғыртылып, наурыз, ораза айт, құрбан айт мейрамдары жыл сайын тойлана бастады. Шындыққа шөліркеген халық тарихи ақтаңдақтардың беті ашылуына байланысты кезінде кеңестік идеологияның қысымымен бұрмаланған жайттармен және есімдермен қайта қауышты. 1998 жылы қазақтың рухани мәдениетінің асқар тауы Абайдың жүз елу жылдығы ЮНЕСКО шешімімен халықаралық дәрежеде тойланса, келесі жылы жыр алыбы Жамбыл мен заманның заңғар жазушысы Мұхтар Әуезовтың жүз жылдығы аталып өтті.

1937 жылғы жаппай қуғын-сүргіннің алпыс жылдығымен байланыстырыла отырып, 1997 жылдың "қоғамдық келісім және саяси құрбандарды еске алу жылы" болып жарияланғаны ел үшін де, халық үшін де ауадай қажет шешім болғандықтан барша қазақстандықтардың жаппай қолдауына ие болды. Тоталитарлық өткеннің өктемдігі тұсында тауқыметті халқымыздың басына түскен орасан зұлматтың қанқұйлы қасіретінің енді қайталанбауын көзі тірі ұрпақ келер ұрпаққа аманат етіп тапсырғандай болды. Жазықсыз құрбандар рухына бас ию қазақтарға тән аруақ ұғымын, тәубеге келу мен обал-сауап түсініктерін қайта тірілткендей болды. Тарихи әділет үстемдік алып, зерде жаңарды және сана сауықты.

Келесі 1998 жылдың "Халық бірлігі мен ұлттық тарих" жылы деп аталуы жоғарыда келтірілген саясаттың заңды жалғасы болды. Тол тарихты тану арқылы Қазақстан халықтарының береке-бірлігін, ынтымағы мен жарастығын, достастығы мен туыстастығын онан әрі нығайту мақсат етілді. Жетпіс жыл бойы халқымыздың өзіне лайықты тарихы тұмшаланып айтылмай келді, айтылса да саясаттың ыңғайына қарай бұрмаланып, теріс түсіндіріліп келді. Сондықтан да тәуелсіздік тынысымен арқаланған халықтың өз тарихы мен тағдырына бет бұруы заңды құбылыс еді.

Осы уақытқа дейін ұлттық тарихтың ұлан-ғайыр беттері үзіп - жұлынып бөлшектеніп зерттелініп келді. Шынайы тарихи дамудың түсіндіру амалдары тек қана тап күресімен шектеліп, қарабайырландырылып жіберілді. Қазақстан мен Орталық Азиядағы көшпелі мәдениет тапқа бөлінуден бұрынғы, тіпті алғашқы қауымдық, жабайылық мәдениеті ретінде қарастырылуы салдарынан жалпы мәдениет кемсітушілікке, халқымыздың тарихындағы мемлекеттік дәстүрді жоққа шығаруға ұласты. Қоғамдық және мәдени дамудың батыстық үлгіден түпкілікті ерекшелігі ескерілмеді. Қазақстанның С. Бегалин сынды ақын-жазушылар саяси қате жіберді деп айыпталды. Қазақ КСР ҒА Президенті Қ.И. Сәтбаев, сондай-ақ аса көрнекті жазушы әрі ғалым М.О. Әуезов саяси қуғын-сүргіннің салдарынан Мәскеуге қашуға мәжбүр болды.

1956 жылы КОКП XX съезінде "жеке басқа табынушылықты игеру" туралы мәселе қойылып, әкімшіл-әміршіл жүйеге қарсы тұңғыш рет дауыс көтерілді. Алайда, бұл "жылымық" алысқа бармай, қайта құру дәуіріне дейін кеңестік ел онан ары қарай тоқырау бағытындағы даму жолына қайта түсті.

Қазан төңкерісіне дейінгі және, әсіресе, кеңестік дәуірдегі Қазақстанның тарихына байланысты еңбектер көп жазылғанымен, осы кезеңдерге қатысты тарихнамалық еңбектер саусақпен санарлықтай. Бұл, бір жағынан, тарихнаманың дербес ғылыми сала және арнаулы дисциплиналық пән ретінде кеш пайда болуымен түсіндіріледі. Қазақстандық тарихнама ғылымының танымал өкілдері қатарына Г.Ф. Дахшлейгерді, Д.И. Дулатованы, Н.В. Ерофееваны, Ж.Қ. Қасымбаевты және т.б. жатқызуға болады.

1991 жылы Кеңес Одағы ыдырағаннан кейінгі алғашқы бесжылдықта өзге де ТМД елдері сияқты біздің тәуелсіз республикамыз да көптеген қоғамдық-саяси, әлеуметтік-экономикалық және мәдени-рухани өзгерістерді бастан кешірді. Ұлттық тарихтың беттерінен айшықты орын алатын аса маңызды өзгерістер қатарына елдің егемендік алуы, түңғыш Президенттік және Парламенттік сайлаулар өткізу, тәуелсіздігімізді жұртшылықтың мойындап, БҰҰ - на мүше боп кіру, мемлекеттік рәміздерді, нысандарды және Ата заңды қабылдау, ұлттық валютаны және банк жүйесін қалыптастыру, жоспарлы экономикадан бас тартып, нарықтық қатынастарға түсу, елді саяси-әкімшілік тұрғыдан реформаландыру және т.б. жатқызуға болады. Тәуелсіз халықтың қоғамдық санасындағы түбегейлі өзгерістер тарихи тағдырдың тәлкегімен ұмыт болған ұлттық дәстүр мен мәдениетті, тіл мен тарихи өткенді қайта жаңғыртуымен сипатталады.

Бұл тұрғыдан алғанда біршама жетістіктерге қол жеткізілді. Тұншығып келген дәстүрлі әдет-ғүрыптар жаңғыртылып, наурыз, ораза айт, құрбан айт мейрамдары жыл сайын тойлана бастады. Шындыққа шөліркеген халық тарихи ақтаңдақтардың беті ашылуына байланысты кезінде кеңестік идеологияның қысымымен бұрмаланған жайттармен және есімдермен қайта қауышты. 1998 жылы қазақтың рухани мәдениетінің асқар тауы Абайдың жүз елу жылдығы ЮНЕСКО шешімімен халықаралық дәрежеде тойланса, келесі жылы жыр алыбы Жамбыл мен заманның заңғар жазушысы Мұхтар Әуезовтың жүз жылдығы аталып өтті.

1937 жылғы жаппай қуғын-сүргіннің алпыс жылдығымен байланыстырыла отырып, 1997 жылдың "қоғамдық келісім және саяси құрбандарды еске алу жылы" болып жарияланғаны ел үшін де, халық үшін де ауадай қажет шешім болғандықтан барша қазақстандықтардың жаппай қолдауына ие болды. Тоталитарлық өткеннің өктемдігі тұсында тауқыметті халқымыздың басына түскен орасан зұлматтың қанқұйлы қасіретінің енді қайталанбауын көзі тірі ұрпақ келер ұрпаққа аманат етіп тапсырғандай болды. Жазықсыз құрбандар рухына бас ию қазақтарға тон аруақ ұғымын, тәубеге келу мен обал-сауап түсініктерін қайта тірілткендей болды. Тарихи әділет үстемдік алып, зерде жаңарды және сана сауықты.

Келесі 1998 жылдың "Халық бірлігі мен ұлттық тарих" жылы деп аталуы жоғарыда келтірілген саясаттың заңды жалғасы болды. Тол тарихты тану арқылы Қазақстан халықтарының береке-бірлігін, ынтымағы мен жарастығын, достастығы мен туыстастығын онан әрі нығайту мақсат етілді. Жетпіс жыл бойы халқымыздың өзіне лайықты тарихы тұмшаланып айтылмай келді, айтылса да саясаттың ыңғайына қарай бұрмаланып, теріс түсіндіріліп келді. Сондықтан да тәуелсіздік тынысымен арқаланған халықтың өз тарихы мен тағдырына бет бұруы заңды құбылыс еді.

Осы уақытқа дейін ұлттық тарихтың ұлан-ғайыр беттері үзіп - жұлынып бөлшектеніп зерттелініп келді. Шынайы тарихи дамудың түсіндіру амалдары тек қана тап күресімен шектеліп, қарабайырландырылып жіберілді. Қазақстан мен Орталық Азиядағы көшпелі мәдениет тапқа бөлінуден бұрынғы, тіпті алғашқы қауымдық, жабайылық мәдениеті ретінде қарастырылуы салдарынан жалпы мәдениет кемсітушілікке, халқымыздың тарихындағы мемлекеттік дәстүрді жоққа шығаруға ұласты. Қоғамдық және мәдени дамудың батыстық үлгіден түпкілікті ерекшелігі ескерілмеді. Қазақстанның Ресей құрамына кіруінің себеп-салдары асыра дәріптелді, оның отаршылдық саясатының астарлары бүркемеленді, ежелден мәдени және саяси байланыстардың еуразиялық құрылықаралық жүйесінің торабы болып келген тұтас халықтардың, орасан зор аймақтардың мәдени тарихына нигилистік көзқарас қалыптасты. Осыған байланысты отандық тарихты саралап танудың басты бағыттарының біріне қазақ халқының этногенездік және этникалық тарихының мәселелерін тиянақтап талдау жасау қажеттілігі туындады.

Сондықтан да бұл бағыттағы атқарған істер мен жүргізілген шаралар өте ауқымды болды. Төл тарихымызды, елдік дәстүр, халықтық тағдыр - талайымызды танып-білуде, ескерткіш мұрағаттарымызды жинастыру мен сараптауда біраз жетістіктерге қол жетті. Бұған дейін қол жетпей жүрген деректер, білмей жүрген рухани қазыналар жарыққа шыға бастады. Шетел мұрағаттарынан да туған тарихымызға қатысты құжаттар жинақталып, оқырман игілігіне ұсыныла бастады. Осы жинақтаған мәдени мұра мен рухани қазынаның дәнін тауып, сөлін сүзіп ұлттың кәдесіне жарату зиялы қауым мен ғалымдарға үлкен міндеттер жүктеді.

Бұл міндеттің, әсіресе, ауыр жүгін тарихшы - мамандар арқалады. Елімізге есімдері белгілі М.Қозыбаев, К.Байпақов, К.Нұрпейісов, М.Қойгелдиев, Т.Омарбеков, Н.Әміреқұлов, Б.Көмеков, Ж.Абылғожин, Т.Сұлтанов сынды майталман мамандар қыруар жұмыстар атқарды. Беті жабулы мұрағат құжаттары мен дерек көздері ғылыми айналымға енгізілді. Дегенмен тарихшыларға ғылым майданының бұл бағытында елбасының өзі үлгі көрсетіп тұрғандай. Оның "На пороге XXI века", "Тарих толқынында" атты еңбектері отандық тарих ғылымына тәуелсіздік жағдайында жаңа әдістемелік, тұжырымдамалық үлгі көрсетіп тұрған тәрізді. Кеңестік тарихнаманың отаршылдық астары айқындалып, қазақтың балама тарихтары пайда бола бастады. Қ. Данияров, Күзембаев, С. Қоңдыбай және т.б. авторлар өз еңбектерін жаңа балама еңбектер деп есептейді. Кейбір авторлар, мысалы, С.Қоңдыбай өткенді кайта қарауда қазақтың тарихын мифологияландыруға дейін ұмтылуда. Патриоттық көңіл-күйден туындаған бұл еңбектердің көпшілігінде тарихи шындықтың ұшқыны бар екенін де теріске шығаруға болмайды. Қанша дегенмен де отандық тарихшыларға жалаң эмпиризмнен арылып, тарихи айғақтарды терең дүниетанымдық түбірімен, мәдениеттанымдық қырымен толықтыру арқылы мәселені салмақты түрде қою, өткенді қазіргі мен байланыстыра білу жетіспейтін тәрізді. Сондықтан ұлттың өткен тарихи және дәстүрлі рухани - дүниетанымдық тұғырларын қалпына келтіруде философия маңызды орын алады.

Жекелеген ғылым салалары табиғат пен қоғамның нақты қырларын зерттеумен айналысса, ал философияның пәндік аймағы адам мен әлемнің арақатынасын қамтиды. Осыған сәйкес ғылым ұлттықтың ауқымынан тыс жатса, ал философия өзінің бастауын мифологиядан, діннен алатындықтан әлемге деген қатынастың этникалық сипатымен, мәдени ерекшелігімен тығыз байланыста болады. Демек, әлемде қанша ұлттық жетілген мәдениеттер бар болса, сонша ұлттық философиялық жүйелердің болатындығы белгілі. Ал қазақ халқының кейінгі ұрпаққа қалдырған рухани мол мұрасын ескерсек, қазақ философиясы туралы сөз қозғау орынды да әрі маңызды.

Қазақ мәдениетінің өткені, оның терең рухани қыртыстары мен болмысы, бүгінгі мәдени ахуалдың қайшылықтары мен келешегі мәселелерін зерттеу өзінің көкейтестілігімен көзге түсіп, отандық философия ғылымына маңызды міндеттер жүктейді. Егер Батыста кәсіби формадағы университеттік философия үстемдік етсе, қазақтардың ұлттық дүниетанымы көркемдік және діни міндеттердің дәстүрлі түрлерінде басым болып келеді. Бұл мәселе қазіргі кезде еуроорталықтық ойлау тәсілінен арылған қазақ философиясының болашағы туралы мәселені күн тәртібіне қояды. Қазақтың төлтума мәдениетін қалпына келтіру, халықтың тарихын жан-жақты түсіну үшін де, оның дүниетанымдық негізі мен әдістемелік құралын қалыптастыру қажет.

Белгілі ғалым Т.Х.Ғабитов қазақтың тарихи философиясының ерекшеліктерін сараптай келе, оның мынадай жіктемесін ұсынады:

1. Қазақ философиясы философиялық емес сарындағы даналық тәжірибесіне жатады (М.Орынбеков, І.Ерғалиев, Т.Рысқалиев, Т.Бұрбаев және т.б);

2. Қазақ философиясы табиғатқа бас июмен, оны тәңірі түтумен сипатталады, оның терең экологиялық мазмұны бар (ЕАқпанбек, С.Мырзалы, А.Қасабек, Ж.Алтаев және т.б.);

3. Қазақ философиясы көшпелілік менталитетпен тығыз байланысты (Д.Кішібеков, Ж.Молдабеков, С.Ақатай және т.б.);

4. Қазақ философиясы онтологиялық және гносеологиялық мәселелерден гөрі этика мен антропологияға көбірек көңіл бөледі;

5. Қазақ философиясында аксиологиялық мәселелерге, әсіресе мәдени-рухани құндылықтарға ерекше назар аударылады (Ә.Нысанбаев, С.Нұрмұратов, Б. Сатершинов және т.б.)

6. Қазақ философиясы өзінің ғарышпен, әлеммен үндестігі арқылы сипатталады (М.Хасанов, Қ.Нұрланова, Т.Ғабитов, Қ. Әлжан);

7. Философиялық мәселелер, қазіргі тілмен айтқанда, негізінен экзистенциалдық, дидактикалық және прагматикалық сипатта қарастырылады (Ғ.Есім және т.б.);

8. Қазақ философиясында нәпсіден, байлықтан, табыстан гөрі ар-намыс, қанағат, тәубе, әділеттілік және тағы басқалары жоғары қойылады, алудан гөрі беру дәріптеледі;

9. Ұжымдық мүдде жеке мүддеден жоғары қойылады (Сегізбаев О.А. және т.б.).

Ғасырлар тоғысындағы 2000 жылдың елімізде "Мәдениетті қолдау жылы" деп жарияланғаны белгілі. Халық пен ұлттың болашағы, оның мәдениеті мен білімділігінің деңгейі ғасыр басында қаланған іргетастың беріктігіне байланысты. Бұл шара сол бір жылдың ішінде өткізілген науқан болып қана қоймай, өзінің заңды жалғасын тапқаны көңілге қуаныш ұялатады. Осыдан екі жыл бұрын Елбасы Н.Назарбаевтың ұсынысымен "Мәдени мұра" мемлекеттік бағдарламасы қолға алына бастап еді. Енді міне оның алғашқы жемістері де қолға тиіп қалың оқырманның игілігіне жарауда. Осы бағдарлама бойынша тарих саласында "Түркітілдес деректердегі Қазақстан тарихы" сериясында бірінші (Өтеміс қажы. Шыңғыснаме.) және екінші томдар (Көне түрік бітіктастары мен ескерткіштері: Орхон - Енисей, Талас), "Орыс деректеріндегі Қазақстан тарихы" сериясы бойынша бірінші, екінші, үшінші (Қазақстан тарихы мен этнографиясы бойынша дипломат А.И. Тевкелевтің жорналдары мен қызметтік жазбалары.) томдары, "Қытай деректеріндегі Қазақстан тарихы" сериясы бойынша бірінші том (Саяхатнамалар мен тарихи-географиялық еңбектерден таңдамалылар), "Монғол деректеріндегі Қазақстан тарихы" сериясы бойынша бірінші және екінші томдар ( "Алтын топшы", Лұбсанзандан.) жарыққа шығып үлгерді. Сондай-ақ философия саласында да "Әлемдік философиялық мұра" (20 т.) және "Қазақ халқының философиялық мұрасы" (20 т.) сериялары бойынша он - он томнан еңбектер мен аудармалар жарияланды.

Қазақтың тарихнамасы мен тарих философиясы отандық әлеуметтік-гуманитарлық ғылымда әлі күнге дейін арнайы түрде зерттеле қоймаған тың тақырыптардың бірі. Тарихтың философиялық, мәдениеттанымдық мәселелері, тарихи-мәдени үрдістің мәні мен мазмұны, тарихтың онтологиясы мен гносеологиясы, тарихи сана мен таным мәселелері, тарихнаманың теориясы мен әдіснамасы, тарих ғылымының логикалық -әдістемелік мәселелері шетелдік және ресейлік ғылыми әдебиеттерде біршама терең зерттелген. Бұл бағытта, әсіресе, Р. Арон, М. Бахтин, Н.А. Бердяев, Н.фон Гартман, Г.Зиммель, Б. Кроне, X. Ортега-и-Гассет, Г.Риккерт, П.Рикер, Э.Трельч, А.Дж.Тойнби, Ф.Фукуяма, С. Хантингтон, К.Ясперс секілді оқымыстылардың есімдері ерекше атап өтуге тұрарлық. Алайда тарихты, оның ішінде әлемдік тарихтың үлгісі ретіндегі еуропалық тарихты әр түрлі қырынан қарастырған бұл ойшылдардың назарынан тарих сахнасынан шығып қалған кейбір өркениеттер, оның ішінде көшпелілер өркениеті тыс қалды. Ал еуразиялық ұлы дала көшпелілерінің соңғы тұяқтарының бірі - қазақтардың тарихы ресейлік және кеңестік отаршылдықтың ықпалымен жазылды. Ал шежіреге негізделген даланың ауызша тарихнамалық дәстүрі ғылыми әлемде мойындала қоймады. Отандық ғылымдағы осы ақтаңдақтардың орнын толтыруға, тарихи және мемлекеттік сананы орнықтыруда "Мәдени мұра" мемлекеттік бағдарламасы аясындағы "Қазақ халқының философиялық мұрасы" атты осы аталмыш томдар тізбегінің қосатын үлесі де орасан зор болмақ.

5. Қазақ философиясында аксиологиялық мәселелерге, әсіресе мәдени-рухани құндылықтарға ерекше назар аударылады (Ә.Нысанбаев, С.Нұрмұратов, Б. Сатершинов және т.б.)

6. Қазақ философиясы өзінің ғарышпен, әлеммен үндестігі арқылы сипатталады (М.Хасанов, Қ.Нұрланова, Т.Ғабитов, Қ. Әлжан);

7. Философиялық мәселелер, қазіргі тілмен айтқанда, негізінен экзиетенциалдық, дидактикалық және прагматикалық сипатта қарастырылады (Ғ.Есім және т.б.);

8. Қазақ философиясында нәпсіден, байлықтан, табыстан гөрі ар-намыс, қанағат, тәубе, әділеттілік және тағы басқалары жоғары қойылады, алудан гөрі беру дәріптеледі;

9. Ұжымдық мүдде жеке мүддеден жоғары қойылады (Сегізбаев О.А. және т.б.).

Ғасырлар тоғысындағы 2000 жылдың елімізде "Мәдениетті қолдау жылы" деп жарияланғаны белгілі. Халық пен ұлттың болашағы, оның мәдениеті мен білімділігінің деңгейі ғасыр басында қаланған іргетастың беріктігіне байланысты. Бұл шара сол бір жылдың ішінде өткізілген науқан болып қана қоймай, өзінің заңды жалғасын тапқаны көңілге қуаныш ұялатады. Осыдан екі жыл бұрын Елбасы Н.Назарбаевтың ұсынысымен "Мәдени мұра" мемлекеттік бағдарламасы қолға алына бастап еді. Енді міне оның алғашқы жемістері де қолға тиіп қалың оқырманның игілігіне жарауда. Осы бағдарлама бойынша тарих саласында "Түркітілдес деректердегі Қазақстан тарихы" сериясында бірінші (Өтеміс қажы. Шыңғыснаме.) және екінші томдар (Көне түрік бітіктастары мен ескерткіштері: Орхон - Енисей, Талас), "Орыс деректеріндегі Қазақстан тарихы" сериясы бойынша бірінші, екінші, үшінші (Қазақстан тарихы мен этнографиясы бойынша дипломат А.И. Тевкелевтің жорналдары мен қызметтік жазбалары.) томдары, "Қытай деректеріндегі Қазақстан тарихы" сериясы бойынша бірінші том (Саяхатнамалар мен тарихи-географиялық еңбектерден таңдамалылар), "Монғол деректеріндегі Қазақстан тарихы" сериясы бойынша бірінші және екінші томдар ( "Алтын топшы", Лұбсанзандан.) жарыққа шығып үлгерді. Сондай-ақ философия саласында да "Әлемдік философиялық мұра" (20 т.) және "Қазақ халқының философиялық мұрасы" (20 т.) сериялары бойынша он - он томнан еңбектер мен аудармалар жарияланды.

Қазақтың тарихнамасы мен тарих философиясы отандық әлеуметтік-гуманитарлық ғылымда әлі күнге дейін арнайы түрде зерттеле қоймаған тың тақырыптардың бірі. Тарихтың философиялық, мәдениеттанымдық мәселелері, тарихи-мәдени үрдістің мәні мен мазмұны, тарихтың онтологиясы мен гносеологиясы, тарихи сана мен таным мәселелері, тарихнаманың теориясы мен әдіснамасы, тарих ғылымының логикалық -әдістемелік мәселелері шетелдік және ресейлік ғылыми әдебиеттерде біршама терең зерттелген. Бұл бағытта, әсіресе, Р. Арон, М. Бахтин, Н.А. Бердяев, Н.фон Гартман, Г.Зиммель, Б.Кроче, Х.Ортега-и-Гассет, Г.Риккерт, П.Рикер, Э.Трельч, А.Дж.Тойнби, Ф.Фукуяма, С. Хантингтон, К. Ясперс секілді оқымыстылардың есімдері ерекше атап өтуге тұрарлық. Алайда тарихты, оның ішінде әлемдік тарихтың үлгісі ретіндегі еуропалық тарихты әр түрлі қырынан қарастырған бұл ойшылдардың назарынан тарих сахнасынан шығып қалған кейбір өркениеттер, оның ішінде көшпелілер өркениеті тыс қалды. Ал еуразиялық ұлы дала көшпелілерінің соңғы тұяқтарының бірі - қазақтардың тарихы ресейлік және кеңестік отаршылдықтың ықпалымен жазылды. Ал шежіреге негізделген даланың ауызша тарихнамалық дәстүрі ғылыми әлемде мойындала қоймады.

Отандық ғылымдағы осы ақтаңдақтардың орнын толтыруға, тарихи және мемлекеттік сананы орнықтыруда "Мәдени мұра" мемлекеттік бағдарламасы аясындағы "Қазақ халқының философиялық мұрасы" атты осы аталмыш томдар тізбегінің қосатын үлесі де орасан зор болмақ.





